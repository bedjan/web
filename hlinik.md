# **Hliník v potravinách – metabolizmus a toxicita**



**Obsah:**

1. Úvod ..........................................................................................................................7

1. História hliníka ..........................................................................................................8

1. Fyzikálne a chemické vlastnosti ..............................................................................10

3.1 Elementárny hliník ...........................................................................................10

3.2 Zlúčeniny hliníka .............................................................................................11

3.3 Zliatiny hliníka ................................................................................................ 12

4 Výskyt ......................................................................................................................13

4.1 Vzduch .............................................................................................................13

4.2 Voda .................................................................................................................13

4.3 Pôda .................................................................................................................14

4.4 Živé organizmy ................................................................................................14

4.5 Potraviny ..........................................................................................................15

5 Metabolizmus ...........................................................................................................18

5.1 Príjem a absorpcia ............................................................................................18

5.2 Distribúcia ........................................................................................................19

5.3 Vylučovanie .....................................................................................................20

5.4 Hromadenie hliníka v tkanivách ......................................................................21

6 Toxicita ....................................................................................................................22

6.1 Syndróm u dialyzovaných pacientov ...............................................................22

6.2 Alzheimerova choroba .....................................................................................24

6.2.1 Mechanizmus neurodegenerácie indukovanej hliníkom .......................25

6.2.1.1 Oxidačný stres .........................................................................25

6.2.1.2 Zápalová odpoveď ...................................................................26

6.3 Priemyselná expozícia .....................................................................................27

6.4 Toxicita prostredia ...........................................................................................28

7 Metódy stanovenia hliníka ......................................................................................29

8 Využitie hliníka .....................................................................................................30

8.1 Využitie vo výžive ..........................................................................................31

9 Platné legislatívne predpisy ..................................................................................32

10 Preventívne doporučenia .......................................................................................34

11 Záver ......................................................................................................................35

Použitá literatúra ............................................................................................................36

Prílohy.............................................................................................................................39

1. **Úvod**

Hliník bol dlhú dobu považovaný za netoxický a neesenciálny prvok, dnes sú však známe niektoré jeho zdravotne nepriaznivé účinky. Svojím obsahom 8 % v zemskej kôre je tretím najrozšírenejším prvkom po kyslíku a kremíku. Jeho obsah v biologických materiáloch je však nízky až stopový.

V potravinách rastlinného pôvodu je hliník obsiahnutý vo väčšom množstve než v potravinách živočíšneho pôvodu. Veľmi vysoké koncentrácie hliníka majú čajové listy a vyšší obsah majú aj niektoré druhy korenia, napr. bazalka, bobkový list, tymián. Stredný obsah hliníka majú cereálie a strukoviny, nižší obsah majú niektoré druhy zeleniny, mäso a ryby. Koncentrácie v mlieku, mliečnych výrobkoch a vajíčkach sú veľmi nízke.

Niektoré zlúčeniny hliníka (napr. hydrogenfosforečnan hlinito-sodný) sa používajú ako aditíva, napr. ako súčasť práškov do pečiva. Obsah hliníka v potravinách môže byť taktiež zvýšený pri ich styku s kovovým hliníkom. Pre niektoré potraviny a nápoje sa používajú ako obaly hliníkové plechovky, fólie alebo tuby. Zlúčeniny hliníka sú taktiež súčasťou rôznych kozmetických prípravkov a zubných pást.

Resorpcia hliníka v gastrointestinálnom trakte človeka sa za normálnych podmienok odhaduje na 0,1-0,3 % a takmer všetok vstrebaný hliník je zo zdravého organizmu vylučovaný močom. Preto sú koncentrácie hliníka v jednotlivých orgánoch s výnimkou pľúc veľmi nízke a s vekom sa nezvyšujú. Normálne koncentrácie hliníka v krvnom sére sú 2-40 μg.dm-3. Celkový obsah hliníka v tele človeka je asi 35 mg.

K toxickému pôsobeniu hliníka môže dôjsť pri poruchách vylučovania, najmä pri nedostatočnej funkcii obličiek. V 80. rokoch bolo zistené, že resorbovaný podiel hliníka sa podstatne zvyšuje za prítomnosti organických kyselín, najmä citrónovej kyseliny. Zvýšené dávky hliníka z antacíd a zvýšená resorpcia hliníka napr. pri pití ovocných štiav môžu byť pre osoby s ochorením obličiek nebezpečné. (31)

1. **História hliníka**

Hliník je tretí najrozšírenejší prvok v zemskej kôre a v prírode sa vyskytuje iba vo veľmi stabilných zlúčeninách. Trvalo mnoho rokov usilovného výskumu, kým sa podarilo izolovať čistý kov a nájsť vhodný technologický postup na jeho získavanie.

Už starovekí Gréci a Rimania používali hlinité soli ako moridlo k farbeniu alebo ako zvieravé prostriedky pri obväzovaní rán. V roku 1808 Sir Humphry Davy identifikoval základný kamenec a nazval ho Alumium, neskôr Aluminum. Tento názov sa používa dodnes po celom svete s výnimkou Severnej Ameriky, kde sa v roku 1925 Americká chemická spoločnosť rozhodla používať v publikáciách názov Aluminum. (8) Príprava nečistého kovu sa prvý krát podarila v roku 1825 dánskemu chemikovi Hansovi Christianovi Oerstedovi reakciou bezvodého chloridu hlinitého so zriedeným draselným amalgámom. O dva roky neskôr Friedrich Wöhler zlepšil túto metódu tým, že miesto draselného amalgámu používal čistý kovový draslík. Francúz Henri Saint-Claire Deville prvý vypracoval priemyselnú výrobu hliníka v roku 1846 a popísal ju v knihe. Cena kovu, od ktorého bolo drahšie iba zlato a platina sa za nasledujúcich desať rokov znížila o 90%, ale ešte stále bola dosť vysoká. Na výstave v Paríži roku 1855 je tak kocka hliníka vystavená ako nový drahý kov. Hliník bol tiež vybraný ako materiál pre vrchol Washingtonovho pamätníku. (42)

V roku 1885 Američan Hamilton Cassner zlepšuje Devillov proces výroby hliníka a ročná produkcia stúpa na 15 ton. V ďalšom roku dvaja mladí vedci, Francúz Paul Louis Toussaint Héroult a Američan Charles Martin nezávisle na sebe súčasne vyvinuli novú metódu extrakcie hliníka, ktorá je až do dnes bežne používanou po celom svete. Zistili, že ak rozpustia oxid hlinitý vo vani roztaveného kryolitu a prejdú cez ňu silným elektrickým prúdom, roztavený hliník zostane v spodnej časti vane.

V roku 1888 boli založené vo Francúzsku, Švajčiarsku a USA spoločnosti na výrobu hliníka a o rok neskôr Karl Josef Bayer vynašiel Bayerov postup pre veľkovýrobu oxidu hlinitého z bauxitu. Približne od roku 1900 do roku 1999 stúpla výroba hliníka z 8 tisíc ton na 24 miliónov ton a aj keď je hliník ešte veľmi mladý kov, už dnes je ho vyprodukované väčšie množstvo ako všetkých ďalších farebných kombinovaných kovov. ( 16) Najväčšia hlinikáreň v Európe má sídlo na Slovensku v meste Žiar nad Hronom.

Hliník bol pôvodne považovaný za netoxický prvok, prvá publikácia zaoberajúca sa toxicitou hliníka sa objavila v roku 1918, kedy Hartwell a Pember opísali hliník ako faktor kyslej pôdy vyvolávajúci rozdielny efekt pri jačmeni a ryži. Prvé pokusy sa sústreďovali hlavne na štúdium vplyvu hliníka na štruktúru povrchu koreňa, bunkové steny a cytoplazmatickú membránu koreňových buniek. So zvyšovaním kyslosti prostredia boli pozorované toxické účinky hliníka aj na mikroorganizmoch, živočíchoch a nakoniec u človeka. (24)

1. **Fyzikálne a chemické vlastnosti**

Hliník je tretím najrozšírenejším prvkom zemskej kôry a vyskytuje sa iba v zlúčeninách. Patrí do 3A skupiny periodickej tabuľky spolu s bórom, táliom, gáliom a indiom a jeho elektrónová konfigurácia je 2s1p. Atómové číslo je 13 a má jeden stabilný izotop, 27Al.

S ostatnými prvkami sa viaže prevažne kovalentnou väzbou a až na niekoľko málo výnimiek má v chemických zlúčeninách oxidačné číslo +III.

**3.1 Elementárny hliník**

Hliník je striebrobiely, silne elektropozitívny kov, dobre kujný a ťažný s veľmi dobrou tepelnou i elektrickou vodivosťou. Bod topenia je 660,4 °C a bod varu 2270 °C. Jeho špecifická atómová hmotnosť je 26,981 54. Kryštalizuje v kubickej plošne centralizovanej mriežke, ktorá je stabilná k bodu topenia. (8)

S kovmi všetkých skupín periodického systému tvorí zliatiny a vďaka svojím amfoterným vlastnostiam reaguje s minerálnymi kyselinami aj silnými zásadami. Koncentrovanou kyselinou dusičnou stráca schopnosť reagovať so zriedenými kyselinami. (25)

Hliník má vynikajúcu odolnosť proti korózii a je jedným z najviac používaných komerčných prvkov. V tvárnosti stojí ihneď za zlatom a v pevnosti v ťahu je šiesty. (8) Je mimoriadne stály voči vzduchu a vode, pretože ľahko vytvára súvislý film oxidačných produktov, ktorý predchádza ďalšiemu chemickému napadnutiu kovu. Tenký oxidový povlak sa rozpúšťa v zásaditých roztokoch za vývoja vodíka a tvorby rozpustných hlinitanov. (40)

Prakticky jedinou surovinou pre výrobu hliníka je bauxit, oxid-hydroxid hlinitý, AlO(OH), ktorý bol objavený v roku 1821 P. Berthierom blízko Les Baux v Provence. Ťaží sa veľmi ľahko povrchovou metódou, pretože sa vyskytuje v širokých vrstvách o hrúbke 3-10 metrov s veľmi malým množstvom pôdy. Okrem hlavného použitia na výrobu hliníka slúži aj ako žiaruvzdorný materiál a na výrobu cementov s vysokým obsahom hliníka, v menšej miere sa používa pre sušidlá a katalyzátory v petrochemickom priemysle. (8) Pri výrobe hliníka sa z neho žíhaním s uhličitanom sodným pripraví roztok hlinitanu sodného. Z toho sa zavádzaním oxidu uhličitého vylúči hydroxid hlinitý, ktorý sa kalcináciou pri 1200 °C prevedie na oxid hlinitý. Ten sa rozpustí v roztavenom kryolite pri teplote cca 950 °C a podrobuje sa elektrolýze v železných vaniach vyložených s uhlíkom, ako katódou. Anódami sú uhlíkové bloky zavesené v tavenine. Hliník sa vylučuje na katóde a hromadí sa na dne vaní. (25)

Súčasná výroba hliníka je na druhom mieste za výrobou železa. Kov je používaný v mnohých priemyslových odvetviach k výrobe rôznych výrobkov a veľmi dôležitý pre svetovú ekonomiku. Štruktúrne súčasti vyrobené z hliníka a jeho zliatin sú zásadné do leteckého priemyslu a veľmi dôležité v ďalších oblastiach dopravy a stavebníctva.

**3.2 Zlúčeniny hliníka**

Určite najvýznamnejšou zlúčeninou hliníka je oxid hlinitý, Al2O3. Je to biely prášok amfoterného charakteru, nerozpustný vo vode. Je veľmi tvrdý a ťažko taviteľný, má vyšší bod topenia ako hliník a môže sa pripraviť jeho spálením alebo silným žíhaním hydroxidu či oxidhydroxidu hlinitého. Prirodzene sa vyskytuje ako kryštalický korund, ktorý je mimoriadne tvrdý a chemicky odolný. Je aj základným materiálom pre drahé kamene, rubín a zafír. Oba kamene majú významné využitie v technike, vybavujú sa nimi špičkové vedecké prístroje. Chemicky pripravený oxid hlinitý má podľa podmienok výroby rôzne fyzikálne vlastnosti, základné typy sú označované ako alfa, beta a gama. Uplatňuje sa ako katalyzátor, nosič katalyzátorov alebo chromatografické médium.(25,40)

Hydroxid hlinitý, Al(OH)3 sa používa ako antacidum, pri čistení vody, vo výrobe skla a keramiky a pri impregnácii tkanín.

Zo skupiny halogenidov zasluhuje zvláštnu pozornosť chlorid hlinitý, AlCl3. Získava sa zahrievaním zmesi oxidu hlinitého a uhlíka v prúde chlóru. Je používaný vo výrobe farieb, v antiperspirantoch, v rafinácii ropy a produkcii syntetického kaučuku a je východzou látkou pre syntézu mnohých zlúčenín hliníka. Je veľmi významným priemyslovým katalyzátorom v organickej syntéze, pôsobí tu ako silná Lewisova kyselina. (16,25) Trochu mimo stoji fluorid hlinitý, AlF3, ktorý sa od ostatných halogenidov líši svojou nerozpustnosťou a malou reaktivitou, čo je spôsobené odlišnými koordinačnými číslami a charakterom väzby. V analytickej chémii slúži k gravimetrickému stanoveniu obsahu hliníka. Významná je reakcia AlF3 s fluoridmi kovov, ktorá poskytuje fluorohlinitany. Hexafluorohlinitan sodný, Na3AlF6 sa v prírode vyskytuje ako minerál kryolit. Dnes sa pripravuje synteticky reakciou oxidu hlinitého s uhličitanom sodným a kyselinou fluorovodíkovou a využíva sa pri výrobe hliníka, skla a smaltu. (25)

Síran hlinitý Al2(SO4)3 je ľahko rozpustný vo vode a je používaný pri čistení vody, farbení, spracovávaní kože, ako potravinárska prísada a v produkcii ďalších zlúčenín hliníka. So síranmi kovov tvorí síran hlinitý kamence, MIAlIII(SO4)2.12H2O, ktoré patria do skupiny podvojných solí. Na mieste hliníka môžu byť zastúpené aj iné trojmocné kovy. (25,40)

Octan hlinitý, Al(CH3COO)3 sa používa v lekárstve ako účinná látka v mastiach proti opuchlinám a čiastočne ako dezinfekcia. (42)

Niektoré hlinité soli slúžia v mnohých vakcínach ako látky zvyšujúce účinok antigénu. Ďalšie zlúčeniny uplatňované v priemysle sú fosforečnan hlinitý, AlPO4, používaný vo výrobe skla a keramiky, papierových produktov, kozmetiky a vo výrobe zubného cementu; fluorokremičitan hlinitý, Al2(SiF6)3 je používaný v produkcii syntetických drahokamov, skla a keramiky; fosfid hlinitý, AlP sa používa ako rodenticid a hubiaci prostriedok. (25,40)

**3.3 Zliatiny hliníka**

Najznámejšia je zliatina s horčíkom, meďou a mangánom, známa ako dural. Oproti samotnému hliníku má tento materiál oveľa väčšiu pevnosť a tvrdosť, je odolný aj voči korózii. Tieto vlastnosti predurčujú dural ako ideálny materiál pre letecký a automobilový priemysel. (42)

Zliatiny s meďou majú výbornú pevnosť a ľahko sa spracovávajú, používajú sa tam, kde sa požaduje veľká pevnosť pri malej hmotnosti, napríklad pre plošiny nákladných áut. Zliatiny s mangánom sa používajú na potreby pre domácnosť, tepelné výmenníky, zásobné nádrže, rolety, nábytok, značenia na cesty, krytiny, panely a podobne. Zliatiny s kremíkom majú nízku teplotu topenia a používa sa na odlievanie a ako plnidlo pri zváraní a pájaní, ľahko sa oxiduje a zafarbuje do šediva. Zahriatím a starnutím získavajú veľkú pevnosť zliatiny so zinkom a horčíkom, používajú sa hlavne na letecké konštrukcie a zariadenia pre prepravu. V stavebníctve, na mosty, zábradlia a zvárané konštrukcie sa používajú zliatiny s horčíkom a kremíkom, dobre sa tvarujú a majú veľkú odolnosť proti korózii. (8)

**4 Výskyt hliníka v prírode**

Hliník je v životnom prostredí všadeprítomný, je uvoľňovaný prírodnými procesmi aj z antropogénnych zdrojov. Antropogénne uvoľňovanie je väčšinou nepriame, napríklad cez vylučovanie okysľujúcich substancií do atmosféry. Zvyšovanie kyslosti pôdy spôsobuje zvýšenie rozpustnosti rôznych foriem hliníka s rozdielnou toxicitou pre živé organizmy. Za najviac toxické sú považované anorganické monomérne aqua- a hydroxidové a niektoré polymérne komplexy hliníka. (13) Prírodné procesy ale ďaleko prevažujú formu prispievania antropogénnymi zdrojmi, čo je dané vysokým zastúpením hliníka v zemskej kôre. Jeho koncentrácie v rôznych environmentálnych zložkách sú závislé na jeho druhu a mobilizácii, preto je ťažké zovšeobecniť odhad prírodných koncentrácii. (40)

**4.1 Vzduch**

Hliník vstupuje do atmosféry ako významná zložka prostredníctvom prachu z pôdnych erózii a v čiastočkách zo spaľovania uhlia, zdrojom sú aj iné ľudské činnosti ako dolovanie a poľnohospodárstvo. Atmosferické koncentrácie hliníka ukázali časové a priestorové striedanie. V štúdii od Amundsena (1992) boli analyzované vzorky vzduchu z južného Nórska a zistené koncentrácie hliníka boli najvyššie na jar v období od marca do mája. Autori to uzavreli tak, že to bolo dané špinavým prachom z erózie a poľnohospodárskej aktivity, pretože pravdepodobne boli pôdy v Európe behom tejto doby suché. (40) Rozsah koncentrácie hliníka sa líši aj podľa prostredia, vo vidieckom prostredí sú koncentrácie hliníka menej ako 1 μg.m-3 a v mestách a priemyselných zónach viac ako 10 μg.m-3. (4)

**4.2 Voda**

Koncentrácie hliníka v sladkovodnej vode sú významne ovplyvnené pH, pri neutrálnych hodnotách pH sú zvyčajne nízke, v rozsahu 1-50 μg.l-1 a v kyslejších vodách stúpajú až na 500-1000 μg.l-1. Pri extrémnej kyslosti vody ovplyvnenej presakovaním kyselín môžu byť namerané koncentrácie až do 90 mg.l-1. (40) Hliník sa môže vyskytovať v rôznych formách, pri vyššom pH dominuje ión Al(OH)4-, zatiaľ čo pri nižšom pH prevláda Al3+. (4) Celkové koncentrácie hliníka v povrchových vodách sú zvýšené behom obdobia vysokého prúdu, po búrkových prehánkach alebo na jar pri topení snehu. Vo vodách, ktoré sú okysličené kyslými dažďami alebo upravované síranom hlinitým pre pitnú vodu, sú hladiny kovu vyššie. V jazerách a riekach (nad 700 μg.l-1) bežne prevyšujú hladinu toxickú pre ryby. Podľa WHO by koncentrácia hliníka v točenej vode nemala prevyšovať hodnoty 200 μg.l-1. (4)

Koncentrácie hliníka v morskej vode sú závislé na slanosti vody, typicky sa pohybujú okolo 1-2 μg.l-1. (2) V otvorených oceánoch sú koncentrácie hliníka iba okolo 0,5 μg.l-1. (1)

**4.3 Pôda**

Okysľovanie pôdy vyplývajúce zo znečistenia ovzdušia oxidmi dusíku a oxidmi síry, spôsobilo mobilizáciu iontov hliníka, ktoré vyvolávajú množstvo škodlivých zmien v pôdnom prostredí. Jeho najvyššia mobilita je pozorovaná pri pH 4,0-4,5. Celkovo sa obsah hliníka v pôde pohybuje v rozsahu 1-25% a závisí aj na matečnej hornine a druhu pôdy. (1) Pri zvýšených koncentráciách sú pozorované zmeny na koreňovom systéme rastlín, vysúšanie lesov a znižovanie úrody (viď. kapitola 6.5)

**4.4 Živé organizmy**

Hliník sa takmer ako jediný z prvkov I. – III.A skupiny prvkov periodickej sústavy prirodzene nevyskytuje v žiadnom živom tkanive, rastlinnom ani živočíšnom. Bolo zistené, že hromadenie hliníka vodnými rastlinami priamo súvisí s koncentráciou hliníka vo vode a hodnotou pH. Pri nižších hodnotách pH je akumulácia hliníka vyššia. Štúdie Massona a McDonalda, ktorí sledovali úroveň hliníka vo vodnom mechu (_Fontinalis squamosa_) ukázali, že mech vystavený okyslenému vodnému prúdu nahromadil hliník v rozsahu 10 390-12 700 μg.g-1, kým ten vystavený neokyslenému prúdu (pH 6,96) iba 7750 μg.g-1. (40) Suchozemskými rastlinami je hliník prijímaný obmedzene a väčšina konzumovaných rastlín obsahuje veľmi malé množstvá hliníku. Sú popisované rozdielne hladiny v rôznych rastlinách, ale hodnoty sa môžu líšiť aj u rovnakých rastlín, vzhľadom na kvalitu pôdy a hodnoty pH. (4,31) Široká premenlivosť rastlinnej odolnosti k hliníku vyplýva zo skutočnosti, že rastliny majú dva mechanizmy odporu:

1. extracelulárny – blokuje vstup hliníka do bunky
2. intracelulárny – pozostáva zo zmien v metabolizme buniek, ktoré boli znečistené hliníkom, vedúcich k mobilizácii hliníka a detoxikácii

Mnohoročné štúdie rozdelili rastliny do troch skupín líšiacich sa v citlivosti na hliník:

| Veľmi citlivé druhy | Stredne citlivé druhy | Málo citlivé druhy |
| --- | --- | --- |
| repa | hrášok | sója |
| šalát | slnečnica | pohanka |
| horčica | zemiaky | žito |
| jačmeň | tritikale | búrske oriešky |
| pšenica | ovos | čajovník |
| paradajky |
 | ríbezle |

V štúdii s bezstavovcami boli raky (_Orconects virilis_) z jazera s priemernou koncentráciou hliníka 36 μg.l-1 umiestnené v uzavretých klietkach s obsahom hliníka 40 μg.l-1 a prevedené zase do jazera. Polovička bola okyslená na pH 5,3 a druhá zostala pri pH 6,7. Raky v okyslených podmienkach zadržali hliník v pečeni a pankrease, ale nie v svaloch, zatiaľ čo raky držané pri pH 6,7 mali hliník v svalovine. Kontrolná skupina mala všeobecne nižšie koncentrácie. Hromadenie hliníka bolo študované aj u nýmf jepice (_Heptagenia sulphurea_) vystaveným koncentráciám hliníka 0,2 a 2 mg pri pH 4,5 štyri týždne. Najvýznamnejšia časť hliníka bola uložená v zvlečenom obale nýmf, stanovenie hliníka ukázalo po zvlečení až 70% zníženie obsahu hliníka. (40)

Skogheim a kol. (1984) zistili hromadenie hliníka 70-341 μg.g-1 čerstvej váhy u lososa atlantického _(Salmo salar_) behom epizódového úhynu rýb v rieke Ogna v Nórsku, pri pH 5,4 a pH 5,5. Celkové koncentrácie hliníka v rieke boli 130-160 μg.l-1. (40)

**4.5 Potraviny**

Ako bežný prvok v prírodnom prostredí sa hliník vyskytuje takmer vo všetkých potravinárskych výrobkoch. Pochádza z prírodných zdrojov, vody používanej na prípravu potravín, potravinových prísad alebo kuchynského náradia používaného behom prípravy potraviny. (21) Jeho množstvo sa mení aj v závislosti na druhu pôdy a podmienkach prostredia v určitých krajinách, druhu potraviny, skladovaní a metóde prípravy. Hlavné potraviny, prostredníctvom ktorých hliník vstupuje do ľudského organizmu sú obilniny, zrejúce syry, soľ a tiež bylinky, korenie a čaj. Živočíšne potraviny obsahujú všeobecne menšie množstvo hliníka ako rastlinné potraviny, čo je dané nízkym biologickým príjmom hliníka v potrave a obmedzenou možnosťou prenosu na živočíšne produkty ako vajcia, mlieko. (4) Výbor FAO/WHO ustanovil maximálny týždenný príjem hliníka na 7 mg.kg-1 živej hmotnosti, ale výsledky mnohých štúdii signalizujú skutočný príjem hliníka za týždeň 1-10 mg.kg-1 živej hmotnosti. (1)

V Turecku bolo robených viacero štúdii zameraných na obsah hliníka v potravinách, ako napríklad v mede alebo v rozmanitých konzervách. Obsah hliníka vo vzorkách medu bol stanovený v rozsahu 83-325 μg.kg-1. Med bol rôzneho botanického pôvodu získaný z rôznych oblastí Turecka a výsledky ukázali, že hodnoty z rozličných regiónov všeobecne korelovali s mierou znečistenia životného prostredia stopovými prvkami. (27) Obsah hliníka vo vyšetrovaných rybích konzervách bol stanovený v rozmedzí 0,45-1,50 μg.g-1. (28) Ďalej boli vyhodnocované konzervy hríbov, hrášku, zmiešanej zeleniny, paradajok, fazule a rôznych lahôdok a priemerné hodnoty hliníka boli stanovené v rozsahu 0,93-3,17 μg.g-1. (29)

Na prítomnosť hliníka boli skúmané aj vzorky čokolády, kakaa, čajových nálevov, nealkoholických nápojov a ovocných džúsov. Priemerná koncentrácia hliníka v čokoláde bola 9,2 mg.kg-1 a jednotlivé hodnoty korelovali s obsahom kakaa vo vzorkách. Hodnoty hliníka v čajových nálevoch boli v rozsahu 0,93-3,3 mg.l-1, v nealkoholických nápojoch boli koncentrácie nižšie, 9,1-179 μg.l-1. (18) Rastlina čajovníku (_Camelia sinensis_) akumuluje hliník z pôdy a aj preto sú jeho koncentrácie v suchom stave vysoké, až 1,28 mg.g-1. V čajovom náleve sú menšie, pretože vriacou vodou sa hliník vylúhuje asi z jednej tretiny.(31) Koncentrácie hliníka v nápojoch z hliníkových plechoviek boli 31,24 μmol.l-1, zvyšovali sa so stúpajúcou kyslosťou nápojov. Oproti tomu tie isté nápoje v sklenených obaloch obsahovali hliník v množstve 0,2-12,8 μmol.l-1. (7) Pivo skladované v hliníkových sudoch po dobu dlhšiu ako jeden rok má obsah hliníka pod 29 μg.l-1. (4)

V ďalšej štúdii bol skúmaný vplyv hliníkových nádob na celkový obsah hliníka v pripravovanej potravine. Vzorky červenej kapusty varenej s rôznymi kyslými prísadami, ako napríklad citrónovou šťavou, vínnym octom alebo jablkovým octom ukázali, že nízke hodnoty pH vylučovanie hliníka zvyšujú. Pri varení kapusty s citrónovou šťavou boli zistené koncentrácie hliníka 51 mg.kg-1 červenej kapusty. Paradajková omáčka varená s cukrom mala celkový obsah hliníka 27 mg.kg-1 a varená bez cukru 49 mg.kg-1. Zvýšené hodnoty hliníka boli zistené aj u vzoriek paradajkovej omáčky skladovanej 48 hodín v hliníkovej nádobe. (33)

Skúmaný bol aj efekt pečenia (60 min pri 150°C, 40 min pri 200°C a 20 min pri 250°C) na obsah hliníka v mäse balenom v hliníkovej fólii (hovädzie, ovčie, kuracie a morčacie). Najvyššie zvýšenie bolo pozorované vo vzorkách pečených 20 min pri 250°C, najmenšie zvýšenie vo vzorkách pečených 60 min pri 150°C. Ďalej sa ukázalo, že surové kuracie a morčacie prsia obsahovali vyššie množstvo hliníka než surové kuracie a morčacie stehná. (26)

V Španielsku bola hodnotená úroveň hliníka v 82 rôznych detských výživách. Bolo zistené, že študované detské výživy mali vyššiu úroveň hliníka než materské mlieko, obzvlášť komplexné špecializované výživy pre predčasne narodené deti a sójové výživy. V rizikovej skupine boli aj špecializované výživy založené na hydrolyzujúcom proteíne. Medzinárodné pediatrické organizácie požadovali, aby výrobne redukovali koncentráciu hliníka vo výživách, maximálna hodnota by mala byť do 300 μg.l-1. Väčšina detí, ktoré konzumovali výživu s vyšším obsahom hliníka ako tento limit mala zvýšenú plazmatickú koncentráciu hliníka. (14) Koncentrácie hliníka v detskej výžive boli sledované aj v Kanade. V detských výživách a kondenzovanom mlieku bol všeobecne nižší obsah hliníka , 0,022-0,034 mg.kg-1 a 0,01-2,49 mg.kg-1, než v sójovej výžive, 0,40-19 mg.kg-1. Preto deti konzumujúce výživy na sójovom základe príjmu oveľa väčšie množstvo hliníka. (17)

Pre veľký nárast konzumácie rýchleho občerstvenia bol v Španielsku hodnotený obsah hliníka aj v týchto jedlách. Celkom bolo hodnotených 120 vzoriek z 35 rôznych rýchlych občerstvení. Prítomnosť hliníka bola zistená u všetkých analyzovaných vzoriek, ale najvyššie úrovne boli v bravčových a kuracích jedlách, až do 4 mg na potravinovú porciu. Zvýšené koncentrácie boli zistené aj v omáčkach a jedlách s väčším obsahom korenia a byliniek, cestovinách, zelenine a  jedlách balených v hliníkových nádobách. (12)

V Českej republike bolo analyzovaných na koncentráciu hliníka 108 reprezentatívnych kompozitných vzoriek, ktoré predstavovali 195 druhov potravín v podobe 2340 individuálnych vzoriek. Najvyššie koncentrácie hliníka boli nájdené v korení, kakau, čokoláde a ovocných výrobkoch. („23&quot;)

**5 Metabolizmus**

**5.1 Príjem a absorpcia**

Hlavným zdrojom príjmu hliníka u ľudí sú potraviny. Príjem v potravinách je rozdielny v závislosti na zložení a pôvode stravy, na obsahu prídavných látok a jeho koncentrácie môžu byť zvyšované aj kontamináciou z hliníkových nádob. (30) Avšak meranie celkového denného príjmu hliníka je komplikované kvôli problémom s analýzou a kontamináciou vzoriek. (4) V pitnej vode je prítomnosť hliníka závislá na prírodných zdrojoch a na procedúre čistenia. Čistené vody všeobecne zvyšujú obsah rozpustných, chemicky reaktívnych a rýchlejšie absorbovaných druhov hliníka. Ďalším zdrojom expozície môžu byť antiperspiranty obsahujúce chlorid hlinitý, vakcíny, antacidá, fosforečnanové viazače alebo dialyzačná tekutina a parenterálna výživa. (2)

Hliník vstupuje do organizmu štyrmi hlavnými vstupnými cestami: inhalačne, orálne, transdermálne a intravenózne. Inhalačná cesta vstupu je najčastejšia u pracovníkov v priemysle vystavených kovovým výparom a prachu. „Nerozpustné&quot; častice môžu byť pomaly rozpustené a vstupovať do krvného obehu. Časť inhalovaného hliníka a jeho zlúčenín je odstránená mukociliárnou činnosťou a následne prehltnutá a takto môže aj inhalovaný hliník vstupovať do tráviaceho traktu. (40) Orálna cesta vstupu patrí u ľudí k najvýznamnejšiemu zdroju príjmu hliníka. Mechanizmus intestinálnej absorpcie hliníka nie je celkom objasnený. Jeho zložitosť vyplýva z veľmi špecifických chemických vlastností prvku, teda premenlivosti rozpustnosti pri rôznych hodnotách pH, amfotérneho znaku, formácii do rôznych chemických druhov v závislosti na pH, iontovej sile a prítomnosti komplexotvorných agentov v čreve a komplexnom usporiadaní tráviaceho traktu cicavcov, kde trávenina prechádza sekvenciou chemických prostredí líšiacich sa pH, prítomnosťou vylučovacích produktov a podobne. („40&quot;) Prítomnosť malých organických kyselín, ako citrónovej a mliečnej, zvyšuje biologickú dostupnosť hliníka, zatiaľ čo fosfory a kremík môžu absorpciu redukovať. Mechanizmus, ktorým organické kyseliny zvyšujú absorpciu hliníka asi zahŕňa tvorbu hliníkových komplexov. (2) Ďalšími faktormi ovplyvňujúcimi absorpciu môžu byť vek, funkcia obličiek, stav železa a vápniku a prítomnosť iných konkurenčných iontov, napríklad kremíku. U ľudí príjmajúcich antacidá je absorpcia hliníka dobre dokázaná. Variabilné množstvá hydroxidu hlinitého podávané dobrovoľným pacientom rozličnú dobu mali za následok významné zvýšenie koncentrácie hliníka v plazme a moči. (40)

Transdermálna absorpcia hliníka bola zistená po jednotlivých aplikáciách v podpazuší. Pokusy na myšiach, ktoré boli vystavené nízkym kožným koncentráciám chloridu hlinitého po dobu 130 dní ukázali vysoké koncentrácie hliníka v mozgu aj sére. (2) U ľudí sa nepotvrdilo, že sa hliník vstrebáva cez neporušenú kožu, väčší význam tejto cesty je pri poranení alebo profesionálnej expozícii.

  1. **Distribúcia**

Biochémia hliníka je do značnej miery určená jeho mocenstvom, veľkosťou iontov a redukčnými chemickými vlastnosťami. Polomer iontov Al3+ je 54 pm a to je dostatočne podobné s iontami železa Fe3+ (65 pm) k tomu, aby sa dali sledovať niektoré z jeho metabolických ciest. Postup týmito dráhami je zastavený v stupni, kde je železo transformované do bivalentného Fe2+ stavu. Hliník je tiež dostatočne podobný s vápnikom a môže byť spoluvylučovaný do kostí. Naviac hliník špecificky viaže fosfát a dáva potenciál k tomu, aby sa viazal s DNA, ATP a mnohými inými biomolekulami. („4&quot;)

V krvi je hliník prepravovaný hlavne železo-viažucou bielkovinou, transferinom, ale jeho afinita k nemu je nižšia v porovnaní s Fe3+. Následkom toho, hliník železo z transferinu nevytesní. Ďalej sa viaže s proteínmi o nízkej molekulárnej hmotnosti a v týchto komplexoch môže prestupovať z krvi do tekutín obklopujúcich tkanivá. Predpokladá sa aj, že hliník môže viazať kyselinu kremičitú a vytvoriť hlinitokremičitanové koloidné častice, ktoré sa potom ukladajú do retikuloendoteliálnych orgánov. Zo začiatku je hliník rýchlo odstraňovaný z krvi do ďalších telesných tekutín a pripravený k vylučovaniu, ale následne sa pomer strát spomalí. Štúdie na dobrovoľníkoch ukázali, že viac ako polovička iontov opustila krv 15 minút po podaní a po jednej hodine bolo stratených približne 68% iontov. Po prvom dni zostalo v krvi asi 2% iontov a po piatich dňoch približne 0,4%. (4) V štúdii s použitím 26Al bolo zistené, že prvý deň po intravenóznej aplikácii bolo 99% krvného hliníka distribuovaných v časti plazmy a iba 1% v erytrocytoch, ale 880 dní po aplikácii bolo s erytrocytmi spojených až 14%. Pravdepodobne dochádza k začleneniu hliníka do červených krviniek behom erytropoézy. (40) Intravenózne vystavenie hliníku z dialyzátu, parenterálnej výživy, vakcín a imunoterapie predstavuje významný zdroj absorpcie hliníka. U králikov, ktorým bol intramuskulárne vstreknutý fosforečnan, bol hliník distribuovaný do viacerých orgánov, vrátane mozgu. Ten predstavuje dôležitý orgán pre toxicitu hliníka. Kov je schopný prenikať hemato-encefalickou bariérou. Odstránenie hliníka z mozgu je oveľa pomalšie ako z ostatných orgánov, možno kvôli nedostatočnému neurónovému obratu. Polčas rozpadu vylúčenia hliníka z ľudského mozgu je vypočítaný na sedem rokov. Možným mechanizmom prenikania hliníka do mozgu je sprostredkovanie cez transferin. Transferinové receptory sú prítomné v mozgových kapilárach endoteliálnych buniek, chóriovom plexe epiteliálnych buniek, neurónoch a tiež gliových bunkách. Ďalšími mechanizmami vstupovania hliníka do mozgu môžu byť nešpecifické procesy, ako je difúzia malých molekúl viazaných na kov. Prestúpenie hliníka do mozgu môže byť kombináciou špecifických i nešpecifických procesov. (2)

**5.3 Vylučovanie**

Ak je hliník absorbovaný, je vylučovaný buď močom, fekáliami alebo žlčou. Cesta vylučovania hliníka je závislá na spôsobe podania a dávke kovu. Pri normálnej úrovni vystavenia hliníku sa žlčový systém javí ako významná cesta vylučovania, ale pri množstve hliníka vyššom ako 1 mmol sa tento systém nasýti a dôležitú úlohu preberá vylučovanie obličkami. Trusom je vylučované asi iba 1% hliníka. (2)

Sjögren a kol. (1988) zisťovali koncentrácie hliníka u neexponovaných dobrovoľníkov a jedincov vystavených prachu s obsahom hliníka po rôzne dlhú dobu. Všetci boli vystavení prachu zo zvárania približne 8 hodín. U predtým neexponovaných jedincov bola koncentrácia hliníka v moči zvýšená, ale klesla po piatich dňoch. Polčas rozpadu prvej fáze bol okolo ôsmich hodín. U zváračov vystavených hliníku 2 roky sa koncentrácia v moči znížila behom týždňa, polčas rozpadu bol asi deväť dní. U zváračov vystavených hliníku viac ako 10 rokov sa koncentrácia v moči nezmenila ani po ukončení expozície hliníku, polčas rozpadu bol stanovený dlhší ako šesť mesiacov. (40)

Prakticky všetok hliník sa v plazme nachádza vo forme zlúčenín s vysokou molekulárnou hmotnosťou (HMM) alebo nízkou molekulárnou hmotnosťou (LMM). Najčastejšími zlúčeninami s nízkou molekulárnou hmotnosťou, ktoré by mohli viazať hliník sú citrát, fosforečnan, kremičitan a hydroxylová skupina. Hliník naviazaný na tieto zlúčeniny je filtrovaný v glomeruloch. Niektoré štúdie naznačujú, že u pacientov s renálnym zlyhaním, u ktorých je koncentrácia hliníka v plazme zvýšená, je zvýšená aj filtrácia, možno kvôli vyššiemu obsahu fosforečnanov v plazme a teda väčšiemu počtu LMM. K tomu, aby bolo možné hodnotiť tubulárnu reabsorpciu alebo sekréciu je nevyhnutné merať glomerulárny pomer filtrovania (GFR), renálny clearence hliníka (CAl) a tiež filtrovatelnosť. Možný mechanizmus reabsorpcie hliníka nie je veľmi jasný, zatiaľ nebol identifikovaný špecifický transportný systém hliníka v tubuloch obličiek. V mozgoch cicavcov bolo zistené, že citrát hlinitý môže byť transportovaný na H+-monokarboxylátovom prenášači a izoformy tohto prenášača boli nájdené v určitých segmentoch nefrónu, ale nie je zistené, či obličkové izoformy môžu transportovať citrát sodný. Bolo potvrdené, že celkové spätné vstrebávanie hliníka vo vnútri nefrónu je významne znížené pri vysokej koncentrácii hliníka v plazme. (19)

**5.4 Hromadenie hliníka v tkanivách**

Je prekvapivé, že hliník vyskytujúci sa bežne v životnom prostredí nemá v tele žiadnu biologickú funkciu. Aj keď štúdie _in vitro_ ukázali, že hliník môže byť zabudovaný do sukcinyl dehydrogenázového systému cytochrómu c a môže podporovať ich vzájomné reakcie, v živom organizme sa táto funkcia nepotvrdila. (30) Väčšina kovov je uložených v orgánoch ako sú pečeň, obličky alebo kosti. Pomer celkového množstva látok zaťažujúcich organizmus je v týchto tkanivách variabilný a závisí na mnohých faktoroch zahŕňajúcich chemické vlastnosti iontu, vek, pohlavie a stav metabolizmu daného jedinca. Hodnoty celkového hliníka v tele u zdravých ľudí sú okolo 35 mg. (19) Hlavným miestom ukladania hliníka je kostra, hlavne u pacientov s renálnym zlyhaním. Vo vnútri kostry sa hliník, tak ako väčšina iných polyvalentných kovov najskôr ukladá ako veľmi tenká vrstva na povrchu kostí. Mechanizmus ukladania zistený nebol, ale sú navrhované tri možné spôsoby: zachytenie hliníkových iontov vo vnútri existujúcej minerálnej kosti, inkorporácia hliníka do novej minerálnej kosti v mieste apozície kosti a väzba kovu na kyslé organické komponenty kostnej matrix, napríklad fosfoproteíny. Následne hliník zostáva na povrchu kosti, pokiaľ nie je povrch odstránený ostoklastami alebo je prekrytý novovytvorenou vrstvou. Tieto procesy vedú k postupnému presunu hliníka z povrchu kosti do objemu kostnej matrix. (4)

1. **Toxicita**

Toxicita hliníka bola dôkladne zhodnotená WHO a Americkým úradom pre zdravie a ľudské služby. (4) Pre ľudí je to potenciálne neurotoxický prvok a aj keď ľudia majú v tele prirodzenú účinnú bariéru, aby obmedzili koncentráciu hliníka v centrálnej nervovej sústave, sú zvláštne situácie, ako napríklad obličkové zlyhanie, kedy tieto bariéryzlyhávajú. (40) Rizikovou populáciou sú ďalej ľudia pracujúci v oblasti, kde môžu byť vystavení pôsobeniu hliníka alebo jeho zlúčenín.

Existuje málo správ o tom, že hliník je akútne toxický po orálnom požití, napriek jeho rozšírenému výskytu v potravinách, pitnej vode a množstve liečivých prípravkov. Alergická reakcia bola zaznamenaná len pri kontakte s niektorými zlúčeninami a iba v niekoľkých prípadoch, buď po dermálnej aplikácii alebo parenterálnom podaní. Prípad kontaktnej alergie bol zaznamenaný vo Švédsku, kde pacient pravidelne používal guľôčkový antiperspirant s obsahom chloridu hlinitého a vyvinula sa u neho dermatitída v podpazuší. U iného pacienta bola zistená kontaktná alergia na hliník pochádzajúci z hliníkových nádob. Taktiež vakcinácia detí s vakcínami viažucimi hliník môže viesť k oneskorenej hypersenzitivite na hliník. (3,40)

U pokusných zvierat bol zistený hepatotoxický účinok, hliník bol nahromadený v bunkových jadrách pečeňových buniek a DNA. Hromadenie hliníka bolo závislé na dávke a dĺžke expozície. Pozorovaný bol aj zmenšený tok žlči a to môže prispieť k hepatobiliárnej dysfunkcii. V experimentálnych podmienkach akumulovalo hliník aj tkanivo srdca. (41) Karcinogenita, mutagenita ani teratogénny účinok preukázané neboli. Gonadotoxický účinok mal síran hlinitý aplikovaný intratesticulárne krysím samčekom, spôsobil deštrukciu spermií a ložiskovú nekrózu v semenníkoch. Vysoké dávky hydroxidu hlinitého a dusičnanu hlinitého podávané krysám nespôsobili u nich žiadnu toxicitu. (41) U kobyliek kŕmených chloridom hlinitým boli vytvorené v gamétach chromozómové aberácie, zahrňujúce medzery, zlomy a chybné párovanie. (5)

**6.1 Syndróm u dialyzovaných pacientov**

U pacientov s chronickým renálnym zlyhaním sa môže vyvinúť otrava hliníkom, pokiaľ sú používané dialyzačné tekutiny s obsahom hliníka. Pacienti stratili schopnosť vylučovať hliník a hromadili veľké množstvo hliníka behom dialýzy prenosom z kontaminovaného dialyzátu. Množstvo prenosu a výsledná záťaž organizmu závisia na dĺžke liečenia a koncentrácii hliníka v dialyzáte. Otrava je charakteristická vznikom osteomalatických zmien s rezistenciou na liečbu vitamínom D, pri závažnejších stavoch vznikom mikrocytárnej anémie alebo encefalopatie. (3,4)

_Osteomalácia –_ charakteristickými symptómami sú bolesť kostí, kĺbov a svalov, patologické zlomeniny, ubúdanie kostného tkaniva a zníženie množstva vápnika v kostiach. Bolo zistené, že hliník je u pacientov lokalizovaný hlavne na rozhraní medzi osteoidnou a vápnitou matrix. Po odstránení hliníka z tekutín používaných pre dialýzu sa výskyt osteomálacie zmenšil. Bezriziková úroveň hliníka bola odhadnutá na 30 μg.l-1 alebo menej. (40,41)

_Mikrocytárna anémia_ – ochorenie charakterizované prítomnosťou malých červených krviniek v krvi vyskytujúce sa za neprítomnosti deficitu železa. U týchto pacientov je pri laboratórnom vyšetrení krvi zistená znížená hodnota hematokritu, znížená koncentrácia hemoglobínu a znížená hodnota MCV (stredný objem erytrocytu). Mechanizmus vzniku ochorenia v súvislosti s nadbytkom hliníka nie je presne známy, ale predpokladá sa, že sa môže zúčastniť na poruche biosyntézy hemu. Ochorenie je po deionizácii vody používanej na dialýzu reverzibilné. (4,40)

_Encefalopatia_ – komplikácie tohto typu boli prvý krát popísané v roku 1972 a zahŕňali poruchy reči, tvárové grimasy, pohybové abnormality, vývoj šialenstva a zmeny na EEG. Nešpecifickými symptómami boli malátnosť, strata pamäte a koncentrácie, depresie a úzkosť. Zvýšený obsah hliníka bol nájdený u pacientov v mozgu, svaloch a kostnom tkanive. (41) Výskyt encefalopatie bol zistený v súvislosti s používaním tekutín na dialýzu obsahujúcich vysokú koncentráciu hliníka, obvykle až nad 200 μg.l-1. Klinicky sa zvýšené koncentrácie hliníka v týchto prípadoch okrem vyššie zmienených príznakov manifestovali myotonickými kŕčmi a dysfágiou. Klinické príznaky interferovali s príjmom potravy a viedli k vzniku aspiračnej pneumónie a následnému úmrtiu. Zaznamenané koncentrácie hliníka v mozgoch týchto pacientov boli variabilné, najčastejšie okolo 15-100 mg.kg-1. (4) Epidemiologické štúdie ukazujú, že encefalopatie indukované hliníkom sa nevyskytli v dialyzačných centrách používajúcich vodu s koncentráciou hliníka menšou ako 50 μg.l-1. Presný mechanizmus vzniku encefalopatie z nadbytku hliníka nie je zatiaľ jasný. Niektoré štúdie tvrdia, že hliník prejde cez hemato-encefalickú bariéru pomocou transferin sprostredkujúceho mechanizmu. Zobrazovacia iontová spektrometria ukázala, že hliník je uložený vo vnútri mozgovej kôry vo forme fokálnych ložísk v miestach bohatých na transferinové receptory. Tieto miesta, korešpondujúce s distribúciou pyramídových neurónov majú veľké požiadavky na železo pri syntéze enzýmov dýchacieho reťazca. Predpokladá sa, že poškodenie týchto miest vedie k neuropatii. Možnosti terapie encefalopatií vyvolaných nadbytkom hliníka sú obmedzené, u pacientov s reverzibilnými neurologickými účinkami sa ukazuje ako účinná chelatačná terapia s deferoxaminom. (4,34)

Rovnaké klinické syndrómy boli popísané u pacientov s obličkovým poškodením, ktorí neboli dialyzovaní a poškodenie je následkom hromadenia hliníka z farmaceutických produktov a parenterálnych roztokov obsahujúcich hliník. (40)

  1. **Alzheimerova choroba**

Hypotéza o tom, že hliník je rizikový faktor pre vznik Alzheimerovej demencie vytvorila v 70. rokoch odpor k hliníkovým príborom a nádobám. Hlavnou motiváciou tohto hromadného odmietania boli zistenie, že v mozgoch ľudí, ktorí zomreli na Alzheimerovu chorobu bol nájdený vyšší obsah hliníka ako v mozgoch u zdravých ľudí. (22) Oblasťou s najvyšším obsahom hliníka bol hippokampus, ktorý je najčastejším miestom výskytu mozgových lézií u Alzheimerovej choroby. Ďalšie štúdie zistili, že u pacientov s Alzheimervou chorobou je úroveň hliníka zvýšená v čelovej mozgovej kôre, spánkovej mozgovej kôre, pečeni alebo hlavici stehennej kosti . (2)

Alzheimerova choroba je progresívne, neurodegeneratívne ochorenie spojené s demenciou, vyskytujúce sa vo vyššom veku. Postup ochorenia sa nedá zastaviť a pacienti nakoniec zostávajú pripútaní na lôžko. Sprievodné preležaniny, problémy s prijímaním potravy a zápal pľúc majú za následok smrť. (4) Výskyt Alzheimerovy choroby sa zvyšuje s vekom, takže vo veku 85 rokov a viac trpí týmto stavom približne 20% ľudí. Klinicky sa ochorenie prejavuje progresívnym zhoršením učenia a pamäte vedúce k spomaleniu myslenia, reči a pohybových funkcií zvyčajne behom 7-8 rokov. Vyvíjajú sa neurologické znaky ako myoklonia, Parkinsonova choroba, depresia a úzkosť. Diagnóza sa robí na základe histologického vyšetrenia mozgového tkaniva, kde sú nachádzané neurofibrilárne spleti, prvý krát popísané Aloisom Alzheimerom v roku 1907, spoločne s β-amyloidnými stareckými plakmi. Tie sa bežne vyskytujú u väčšiny starších jedincov, ale neruofibrilárne spleti sú vzácne. (8) Ďalším diagnostickým ukazovateľom je zníženie koncentrácie neurotransmiterov (acetylcholinu, dopaminu, serotoninu). (6) Etiológia Alzheimerovej choroby nie je presne známa, výskyt ochorenia bol prisudzovaný poraneniu hlavy a faktorom prostredia, vrátane hliníku. Niektoré epidemiologické štúdie ukázali významne vyššiu úroveň hliníka v spinálnej tekutine pacientov v porovnaní s bežnými hodnotami, za ktoré je považovaných 2-7 μg.g-1. (41) O hliníku ako o možnej príčine Alzheimerovej choroby bolo uvažované aj preto, že aplikácia hliníka zvieratám spôsobuje vo vnútri mozgu histologické zmeny podobné tým, ktoré sú nachádzané u pacientov s Alzheimerom a ďalej aj preto, že ochorenie podobné príznakmi Alzheimerovej chorobe prevláda v Pacifických oblastiach (ostrov Guam), kde bol zistený vysoký výskyt hliníka v pôde a vode. (34,40) Pozitívny vzťah medzi frekvenciou Alzheimerovej choroby a koncentráciou hliníka v pitnej vode signalizujú aj epidemiologické štúdie. (2)

Hliník má silný neurotoxický účinok a jeho hromadenie v nervovej sústave u pacientov s Alzheimerovou chorobou je abnormálne. (41) Nevie sa však, či je zvýšená hodnota hliníka v β-amyloidných stareckých plakoch primárny alebo sekundárny dej, pravdepodobne má význam len ako kofaktor niekde v kaskáde udalostí, vedúcich k ochoreniu. O zistení pravej príčiny Alzheimerovej choroby sa stále diskutuje, v súčasnej dobe sa dáva do súvislosti s ochorením aj konzumácia alkoholu, nadmerné pracovné vyťaženie alebo sociálno-ekonomické faktory. (9,20)

**6.3 Mechanizmus neurodegenerácie indukovanej hliníkom**

**6.3.1 Oxidačný stres**

Oxidačný stres je jav vznikajúci v dôsledku tvorby reaktívnych foriem kyslíka (ROS), ako je peroxid vodíka, superoxid, kyselina chlórna a oxid dusnatý. Väčšina bunkového poškodenia spôsobená ROS je následok ich premeny do relatívne krátko žijúcich a vysoko reaktívnych medziproduktov, ako je napríklad hydroxylový radikál, ktorý môže poškodiť DNA, cytosol a membránu s naviazanými makromolekulami. Oxidačné javy sú často spojené s neurodegeneratívnymi poruchami, ako Alzheimerova choroba; či je ich prítomnosť príčinou alebo výsledkom ochorenia ešte nie je vysvetlené. Dlhodobé zvýšenie normálnej produkcie týchto reaktívnych medziproduktov môže viesť k zníženiu antioxidačnej obrany. Aktivita katalázy a superoxiddismutázy, ako hlavných antioxidačních činiteľov, je v mozgu pacientov s Alzheimerovou chorobou znížená, kým úroveň lipidovej peroxidácie je zvýšená. Bolo zistené, že kovy bez redukčnej kapacity, ako hliník, môžu urobiť mastné kyseliny viac náchylné pre napadnutie voľnými radikálmi a uľahčiť tak šírenie lipidovej peroxidácie. Niektoré štúdie ukazujú, že hliník umocňuje schopnosť prooxidačních kovov, ako sú meď a železo, k tvorbe oxidačného stresu. Predpokladá sa, že hliník môže viazať tieto kovy a tak modulovať ich schopnosť napomáhať na kovoch založeným oxidačným dejom,ako je napríklad Fentonova reakcia. (2)

**6.3.2 Zápalová odpoveď**

U pacientov s Alzheimerovou chorobou sa v hippokampuse mozgu vyskytuje zvýšená úroveň prozápalových cytokinov IL-6, rovnaké zvýšenie je možné zaznamenať i v cerebrospinálnej tekutine a plazme. Cytokiny ako interleukíny IL-1, IL-6 a IL-8 sú v prvom rade syntetizované makrofágmi ako odpoveď na patogény a traumu. Dlhodobá produkcia týchto chemotaktických faktorov môže mať za následok cytotoxicitu, pretože tieto faktory povolávajú a aktivujú makrofágy, ktoré produkujú vysoké koncentrácie volných kyslíkových radikálov. Predpokladá sa, že vleklé zápalové procesy v mozgu môžu viesť k strate nervových buniek a následnej neurodegenerácii. Úbytok nervových buniek je najmarkantnejší v oblasti hippokampusu. Dôsledkom toho vzniká u jedincov postihnutých Alzheimerovou chorobou postupná strata pamäte, najmä pamäte priestorovej. Hliník má dlhú históriu používania vo vakcínach ako látka zvyšujúca účinok antigénu, vyskytuje sa v nich najmä vo forme hydroxidu hlinitého. Analýza génovej expresie nervových buniek vystavených 72 hodín maltolátu hlinitému zistila, že aplikácia tejto látky viedla k zvýšeniu TNF-α a makrofágoveho zápalového proteínu 1α (MIP 1α). Trojdenné experimentálne podávanie hliníka spôsobilo u gliových buniek zvýšené vylučovanie TNF-α spoločne s aktiváciou imunologicky významného transkripčného faktoru NF-κB. Bolo zistené, že protrahované podávanie nízkych dávok hliníka v pitnej vode myšiam môže viesť k aktivácii mikroglií a astroglií. Zvýšené množstvo astroglií je popisované i u pacientov postihnutých Alzheimerovou chorobou. Tieto gliové bunky hviezdicovitého tvaru sú u postihnutých ľudí v kontakte s β-amyloidnými senilnými plakmi a s mozgovými kapilárami.

Neurotoxicita hliníka môže závisieť na jeho schopnosti dlhodobo regulovať kaskádu zápalových a oxidačných dejov a to môže eventuálne prispieť k progresii patologických procesov u neurodegeneratívnych ochorení. (2)

![](RackMultipart20220119-4-1mqdghw_html_8195f2607514c5d0.gif)

**6.4 Priemyselná expozícia**

U pracovníkov v hliníkovom priemysle bola zistená rada neurologických príznakov, ako nekoordinovanosť, tras, zhoršenie poznávacích funkcií a pamäte. Syndróm príznakov preukázateľne súvisel s dávkou a dĺžkou expozície. Podrobne boli zhodnotené aj dýchacie poruchy. Zistila sa zreteľná pľúcna fibróza a emfyzém u pracovníkov vystavených prachu s obsahom oxidu hlinitého a oxidu kremičitého. Ďalšie prípady pľúcnej fibrózy boli zistené od pyrogalového prachu u zamestnancov, ktorí boli vystavení práškovému hliníku. Jedným z príznakov boli dusnosť a kašeľ, histologické nálezy zistili nodulárne intersticiálne fibrózy. Intersticiálna fibróza bola hlavným histologickým nálezom aj u pracovníkov vystavených oxidu hlinitému po dobu 25 rokov. (40)

Aj keď takáto priemyselná expozícia je všeobecne kontrolovaná, vyskytol sa v Španielsku prípad absorpcie hliníka u detí a dospelého človeka. Továreň recyklujúca hliníkové fólie odstránila odpadový popol v kontajneroch do prírody blízko záhrady rodinného domu a mesiac po tejto epizóde bola hliníková koncentrácia v krvnom sére u štvorročného dieťaťa 41 μg.l-1, u štrnásťmesačného 50 μg.l-1 a u dospelého človeka 30 μg.l-1 Po presunutí do iného miesta klesli za tri mesiace hodnoty v sére pod 5 μg.l-1. (41)

**6.5 Toxicita prostredia**

Znečistenie ovzdušia tzv. kyslými dažďami zvyšuje vylučovanie hliníka z pôdy a ten sa tak dostáva do podzemnej vody i vodných zdrojov. To má za následok množstvo nepriaznivých zmien, ako sú vysúšanie lesov, otravy rastlín alebo ubúdanie vodnej fauny. Hliník tak môže vstupovať do potravinového reťazca ľudí i zvierat a hromadiť sa v tkanivách. (22) Mnoho štúdii ukázalo, že hliník spôsobuje morfologické zmeny v koreňovom systéme rastlín, zmeny v tvrdosti koreňov a zníženie množstva vlasových korienkov. Nahromadený hliník  brzdí príjem iných iontov, hlavne fosforu, ktorý pevne viaže a vyvoláva tak jeho deficit. V nadzemných častiach rastlín bol spravidla súčasne zistený vysoký obsah železa a mangánu, ale nízky obsah vápnika a horčíka. Naviac je to fytotoxický prvok, spôsobuje spomalenie rastu inhibíciou bunkového delenia. Zistený bol aj negatívny vplyv na symbiotické vzťahy medzi rastlinami a _Rhizobium_ a _Bradyrhizobium_ baktérie. Podobne nepriaznivý účinok má hliník na symbiotickú spoluprácu rastlín a húb _Mykorrhiza_, ktoré sa podieľajú na dodávaní živín. Ďalšími pozorovanými zmenami bolo zníženie imunity pred chorobami a zníženie rezistencie pred škodlivým hmyzom, ktoré vyústili k predčasnému fyziologickému starnutiu. (1)

Významné okyslenie vodného prostredia a mobilizácia toxických iontov hliníka spôsobili v mnohých krajinách v 50. rokoch zníženie populácie rýb. To dalo podnet k rozsiahlym štúdiám o toxickom vplyve hliníka na vodné organizmy. Zistilo sa, že najviac citlivé na okysľovanie hliníkom sú bezstavovce (slimáky, ustrice), u ktorých hliník nahrádza vápnikový katión v ich telách. U rýb sa hliník hromadí v žiabroch, kde spôsobuje blokádu výmeny iontov a u žiab narušuje rozmnožovacie procesy. U ďalších zvierat je hliník prijímaný potravou a vyvoláva rôzne toxické reakcie. U vtákov najčastejšie ovplyvňuje škrupiny vajíčok a metabolizmus vápnika a fosforu, u cicavcov vyvoláva poruchy v krvotvorbe, gastrointestinálnom systéme a kostiach. (1)

1. **Metódy stanovenia hliníka**

Pre stanovenie hliníka existuje množstvo analytických postupov podľa typu biologického materiálu zahŕňajúce prípravu vzorku a vlastné stanovenie. Kvôli veľkej distribúcii hliníka v prírode sa musí dbať na odber a úpravu vzoriek, aby nedochádzalo ku kontaminácii. Najviac analytických chýb je daných znečisteným vzoriek hliníkom zo vzduchu a nádob behom odberu vzoriek a prípravy na analýzu. Pre zabránenie znečisteniu je doporučované použitie polyetylénu, polypropylénu, teflónových alebo kamenných materiálov. Laboratórne nádoby a materiály musia byť pred použitím vyčistené teplou zriedenou kyselinou dusičnou a následne vymáchané deionizovanou vodou. Biologické vzorky je potrebné uchovávať chladením, mrazením alebo lyofilizáciou. Uchovávanie s 10% formalínom sa nedoporučuje kvôli vysokému riziku znečistenia hliníkom.

Na presnú analýzu je predpokladom dôkladná homogenita vzoriek. Vzorka biologického materiálu je väčšinou rozložená v mikrovlnom systéme a ďalej spracovávaná podľa typu biologického materiálu. Vlastné stanovenie je prevádzané metódami atómovej absorpčnej spektrometrie s elektrotermickou atomizáciou, atómovej emisnej spektrometrie s induktívne viazanou plazmou, prípadne metódou aktivačnej analýzy s hmotnostnou spektrometriou.

Stanovenie hliníka v biologických tkanivách zahŕňa niekoľko postupov; sublimačné sušenie a rozdrobenie, neutrónovú aktivačnú analýzu, vysušenie, vylúhovanie s kyselinou dusičnou, zriedenie vodou a analytickú atómovú absorpčnú spektrometriu s elektrotermickou atomizáciou. Ďalšie sušenie, vylúhovanie kyselinou dusičnou, iontovú výmennú chromatografiu na katexe, hmotnostnú spektrometriu a ešte aj iné metódy. Stanovenie hliníka v plazmovom sére sa robí pomocou zriedenia s vodou, analytickou metódou je atómová absorpčná spektrometria s elektrotermickou atomizáciou. Podobne sa stanovuje hliník aj v krvi a moči, ale analytickou metódou je atómová emisná spektrometria s induktívne viazanou plazmou. Koncentráty na dialýzu sa riedia s kyselinou dusičnou a Tritonom X100, hliník sa stanovuje metódou atómovej absorpčnej spektrometrie s elektrotermickou atomizáciou. Analytické metódy pre stanovenie hliníka sa neustále vyvíjajú a zlepšujú, tak aby zistené koncentrácie boli čo najpresnejšie a zamedzilo sa riziku znečistenia. (40)

1. **Využitie hliníka**

Hliník má niektoré vlastnosti, ktoré z neho robia prioritný konštrukčný materiál takmer vo všetkých oblastiach priemyslu. („10&quot;) Vďaka nízkej hmotnosti a výnimočnej chemickej odolnosti sa používa na výrobu drobných bežných predmetov, napríklad na mince, kuchynské riady a príbory. Po vylisovaní do tenkej fólie sa používa ako alobal pri tepelnej úprave pokrmov alebo ako ochranný obalový materiál. Spoločne so striebrom slúži vo forme tenkej fólie ako záznamové médium v kompaktných diskoch, táto vrstva sa na plastový podklad obvykle naprašuje tichým elektrickým výbojom vo vákuu. Pre svoju elektropozitivitu má hliník značnú afinitu ku kyslíku a ochotne s ním reaguje. To využíva aluminotermia, metóda výroby niektorých kovov z ich oxidov za použitia hliníka ako redukčného činidla. Práškový hliník sa používa ako zložka niektorých trhavín, pretože svojou prítomnosťou zvyšuje teplotu explózie a silu výbuchu. (42) Využitie má aj v kozmickom priemysle, kde sa používa ako prísada do pevných palív pre zvýšenie ťahu rakety pri štarte. (8)

Dôležité je aj využívanie hliníkových zlúčenín, používajú sa v papierenskom, v textilnom priemysle, k čisteniu vody a ako súčasť kozmetických a farmaceutických prípravkov. Hydroxid hlinitý sa používa ako antacidum pre pacientov trpiacich peptickými a duodenálnymi vredmi a ako účinný nevstrebateľný fosfátový nosič pre pacientov s chronickým renálnym zlyhaním. Spolu s monostearátmi môže byť používaný ako súčasť vakcín a injekčných roztokov. Chlorid hlinitý spolu s ďalšími zlúčeninami hliníka sa používa ako aktívna zložka antiperspirantov. (4)

Najdôležitejšie je uplatnenie hliníka vo forme zliatin v leteckom a dopravnom priemysle a to hlavne v dôsledku ich ideálneho pomeru v pevnosti a hmotnosti. Každý Boeing 707 obsahuje asi 50 t hliníkových zliatin a kostra nadzvukového Concordu je zhotovená zo špeciálnej zliatiny Hiduminium RR 58, z ktorej približne 93,5% tvorí hliník. Zliatiny bývajú využívané aj ako materiál na konštrukcie a plášte kozmických lodí, nádrže na palivo, pri výrobe výťahov, bicyklov, rebríkov alebo spotrebičov. (8)

**8.1 Využitie zlúčenín hliníka vo výžive**

Zlúčeniny hliníka sa vyskytujú vo väčšine potravín iba v stopovom množstve, ale pri používaní hliníkových prísad sa môže ich množstvo zvyšovať. Najčastejšie používané prísady sú fosforečnan sodno-hlinitý (E541) ako regulátor kyslosti a kremičitan sodno-hlinitý (E554) ako prostriedok proti pripečeniu. (17) Ďalšími prísadami používanými proti pripečeniu sú kremičitan draselno-hlinitý (E555) a kremičitan vápenato-hlinitý (E556). Látky tejto skupiny sa pridávajú do potravín ako je ryža, soľ, plátkové a strúhané syry alebo korenie. Ako plnidlá sa používajú síran hlinitý (E520), síran sodno-hlinitý (E521) a síran amónno-hlinitý (E523). Pomáhajú zväčšovať objem potraviny a nezvyšujú pritom jej energetickú hodnotu. (11) Hliník sa používa aj ako farbiaca prísada (E173). (32) V USA bol zistený obsah hliníka v prášku do pečiva až vo výške 10 mg.g-1 a pečivo pripravené s takýmito ingredienciami môže obsahovať 5-15 mg hliníka v porcii. (4) Ďalej bol nájdený vyšší obsah hliníka v zmesi na lievance a mrazených výrobkoch. (12) Používanie prísad s obsahom hliníka je povolené vo všetkých členských štátoch EÚ, v Českej republike je riadené vyhláškou č. 304/2004 Zb. Jedinou hliníkovou prísadou, ktorú nie je povolené v Českej republike používať, je stearan hlinitý (E573), ktorý nespĺňa dané zdravotné normy. V ostatných členských krajinách EÚ je ale jeho používanie bežné. (11)

1. **Platné legislatívne predpisy**

Hliníkové nádoby, príbory a materiály nie sú v kuchyni úplne tabu, majú však určité kritériá, kedy sa môžu používať. V ČR je používanie hliníka ako materiálu pre styk s potravinami riadené Vyhláškou Ministerstva zdravotníctva č. 38/2001 Zb. v platnom znení o hygienických požiadavkách na výrobky určené pre styk s potravinami a pokrmami. Vyhláška stanovuje, že vonkajší aj vnútorný povrch výrobkov z kovu musí byť čistý, hladký, bez makroskopicky viditeľných trhlín, škvŕn, zjavných rýh alebo známok korózie. Hliník a jeho zliatiny môžu byť použité iba tam, kde prídu do styku s potravinami po dobu nepresahujúcu 4 hodiny s vylúčením silne kyslých potravín, teda potravín s pH menším ako 3,7. Toto obmedzenie sa nevzťahuje na suché potraviny, v ostatných prípadoch musí byť kov krytý povrchovými úpravami špecifikovanými vyhláškou. (36)

O hygienických požiadavkách na výrobky prichádzajúce do priameho kontaktu s vodou a na úpravu vody hovorí Vyhláška Ministerstva zdravotníctva č. 409/2005 Zb. v platnom znení. Ako koagulácia sa používajú chlorid hlinitý, chlorid-hydroxid hlinitý a chlorid-hydroxid-síran hlinitý, síran hlinitý, chlorid hlinito-železitý, chlorid-hydroxid hlinito-železitý a síran hlinito-železitý. Maximálna koncentrácia hliníka vo vode upravenej niektorou z týchto zlúčenín môže byť 0,2 mg.l-1. (39) V SR sú hygienické požiadavky na pitnú vodu a kontrolu kvality pitnej vody riadené Vyhláškou Ministerstva zdravotníctva č. 151/2004 v platnom znení. (37)

Používanie hliníka ako aditívnych látok alebo ich súčasť je presne definované Vyhláškou Ministerstva zdravotníctva č. 304/2004 Zb. v platnom znení, ktorou sa stanovujú druhy a podmienky použitia prídavných a pomocných látok pri výrobe potravín. Prídavné látky môžu byť používané pri výrobe potravín do hodnoty najvyššieho povoleného množstva (NPM). Pre prídavné látky, ktoré nemajú stanovené NPM platí, že sa používajú pri výrobe potravín v množstve nezbytne nutnom k dosiahnutí požadovaného technologického účinku pri zachovaní správnej výrobnej praxe. Vyhláškou je určené, že hliník ako farbivo (E173), je používaný iba na vonkajší povrch cukroviniek určených k dekorácii cukrárskych výrobkov. U síranu hlinitého (E520) je stanovené NPM u vaječného bielku na 30 mg.l-1. Pre síran sodno-hlinitý (E521), síran draselno-hlinitý (E522) a síran amónno-hlinitý (E523) je stanovené NPM 200 mg.kg-1 u presladeného, v cukre obaleného alebo glazovaného ovocia a zeleniny. Hydrogen-fosforečnan sodno-hlinitý (E541) sa používa do jemného piškótového pečiva a jeho NPM je 1000 mg.kg-1. Pre kremičitany, kremičitan draselno-hlinitý (E555), kremičitan vápenato-hlinitý (E556) a kremičitan hlinitý (E559) NPM nie je stanovené, používajú sa v nezbytne nutnom množstve. (38) V SR sa používanie hliníkových prísad v potravinách riadi Vyhláškou Ministerstva zdravotníctva č. 2/1994 Zb. v platnom znení. Vyhláškou sa ustanovuje aj NPM hliníka v jednotlivých potravinách. V mlieku a mliečnych výrobkoch je to 1 mg.l-1, v nápojoch 5 mg.l-1, v ovocných šťavách a mäse 10 mg.kg-1, v ovocí 20 mg.kg-1, v zelenine a rybách 30 mg.kg-1, v múke a výrobkoch z nej 100 mg.kg-1, v obilninách, strukovinách a konzervách v hliníkových obaloch 200 mg.kg-1 a v ostatných neurčených požívatinách je to 100 mg.kg-1. (35)

1. **Preventívne doporučenia**

U zdravých ľudí a ľudí priemyselne neexponovaných nie je zdravotné riziko z vystavenia hliníku a nepotvrdila sa ani hypotéza, že vystavenie starších ľudí vysokým hodnotám hliníka v pitnej vode urýchli vývoj Alzheimerovej choroby. Rizikovou skupinou sú pacienti s obličkovým zlyhaním, u ktorých vysoké koncentrácie hliníka vo vode používanej na dialýzu vyvolávajú klinický syndróm encefalopatie, osteomaláciu a mikrocytárnu anémiu. Druhou častou rizikovou skupinou ľudí sú pracovníci dlhodobo vystavení vysokej úrovni jemných hliníkových častíc. Maximálne úsilie by malo byť zamerané na obmedzenie vystaveniu hliníku v týchto skupinách. (40)

U pacientov s poruchou obličkovej funkcie by mali preventívne opatrenia spočívať v obmedzení vystavenia hliníku z potravín a nápojov, ale aj farmaceutických a kozmetických produktov. U pacientov liečených dialýzou by mali byť tekutiny používané na dialýzu kontrolované na obsah hliníka, jeho maximálna koncentrácia by mala byť menej ako 15 μg.l-1. (2) Dlhodobé používanie hydroxidu hlinitého ako fosfátového nosiča by malo byť nahradené vhodnými alternatívami, ako je napríklad uhličitan vápenatý. (4)

Základom preventívnych opatrení u pracovníkov exponovaných hliníku by mala byť technicko-hygienická prevencia s monitorovaním škodlivín v pracovnom prostredí. U pracovníkov na významne rizikových pracoviskách by sa mali sledovať ventilačné parametre dýchania, podľa charakteru a závažnosti expozície sú vhodné röntgenové snímky pľúc alebo stanovenie obsahu hliníka v krvi, moči a vlasoch. Jedinci so sklonom k alergickým reakciám kože alebo s poruchami dýchacích funkcií by sa nemali v prostredí s rizikom expozície hliníku vôbec vyskytovať. (3)

Oblasťou, na ktorú by mali byť tiež zamerané preventívne opatrenia je životné prostredie. Škodlivé účinky zo zvýšenej koncentrácie hliníka sa prejavujú najmä zníženou druhovou rozmanitosťou vo všetkých trofických sférach. Mierne môžu byť znížené v prítomnosti organických kyselín, fluoridov, kremičitanov a vysokých hodnôt vápnika a horčíka. Mali by byť obmedzované činnosti, napríklad vylučovanie emisií, ktoré spôsobujú pôdne a vodné okysľovanie a môžu mať za následok mobilizáciu hliníka. (1)

1. **Záver**

Hliník je aj dnes prvok, na ktorý sa pozerá z dvoch strán. Na jednej strane stoja jeho výborné technologické vlastnosti, ktoré ho predurčujú k širokému využitiu takmer vo všetkých oblastiach priemyslu, na druhej strane sú obavy z jeho možného toxického pôsobenia. Aj keď bol hliník dlhú dobu považovaný za netoxický prvok pre ľudí, v 70. rokoch zistenie, že u pacientov s Alzheimerovou chorobou je nahromadený v mozgu vyvolal u ľudí masové odmietanie hliníkových predmetov bežnej spotreby, ako sú príbory alebo nádoby.

Prirodzený obsah hliníka v potravinách nepredstavuje u zdravej populácie zdravotné riziko, pretože takto prijatý hliník sa takmer všetok vylúči močom. Jeho obsah môže byť zvýšený používaním hliníkových príborov, nádob alebo obalov hlavne u potravín s kyslím pH. Množstvo uvoľneného hliníka, ktorý prejde do potravín je závislé na rade činiteľov, napríklad teplote, dobe pôsobenia, pomeru plochy kovu k množstvu potraviny a podobne. Nepotvrdilo sa však, že by to množstvo bolo také veľké, aby spôsobilo riziko toxicity, o čom svedčí aj to, že u ľudí používajúcich hliníkové nádoby ako sú skautské a trampské „ešusy&quot;, sa nezistilo ochorenie z nadbytku hliníka. Rizikovou skupinou sú pacienti s chronickým renálnym zlyhaním, ktorí môžu byť častejšie zaťažení vyššími koncentráciami hliníka z dialyzačnej tekutiny alebo z parenterálnej výživy. Preto je potrebné monitorovať a kontrolovať koncentrácie hliníka v tekutinách určených na dialýzu, koncentrácia hliníka by mala byť maximálne do 15 μg.l-1.

Používanie hliníka ako obalového materiálu prichádzajúceho do kontaktu s potravinami alebo používanie hliníka ako potravinárskej prísady je presne stanovené legislatívnymi predpismi. Kontrolovaný je aj jeho obsah v pitnej vode a preto by u bežnej populácie nemalo dochádzať k jeho zvýšenému príjmu.

**Použitá literatúra:**

1. Barabasz, W., Albińska, D., Jaśkowska, M., Lipiec, J.: Ecotoxicology of Aluminium. _Journal of Environmental Studies_, 2002, Vol. 11, No. 3, p. 199-203.
2. Becaria, A., Campbell, A., Bondy, SC.: Aluminium as a toxicant. _Toxicology and Industrial Health_, 2002, Vol. 18, p. 309-320.
3. Buchancová, J.: _Pracovné lekárstvo a toxikológia_. Martin: Osveta, 2003, s. 288-291.
4. Caballero, B., Allen, L., Prenkice, A.: Aluminium. _Encyklopedia of Human Nutrition_, 2006. ISBN 0-12-150110-8.
5. Cohen, M.D., Bowser, D.H., Costa, M.: Carcinogenity and Genotoxicity of Lead, Beryllium, and Other Metals. _Toxicology of Metals_, 1996. ISBN 1-56670-803-6.
6. Cutler, N.R.: Alzheimer&#39;s disease: clinical, neuropathologic, neuropsychologic, and brain metabolic findings. _American Journal of Alzheimer&#39;s Disease and Other Dementias_, 1986, Vol. 1, No. 1, p. 16-23.
7. Duggan, J.M., Dickeson, J.E., Tynan, P.F., Houghton, A., Flynn, J.E.: Aluminium beverage cans as a dietary source of aluminium. _The Medical Journal of Australia_, 1992, Vol. 156, No. 4, p. 604.
8. Greenwood, N.N., Earnsmaw, A.: _Chemie prvků._ Praha: Informatorium, 1993, s793. ISBN 80-85427-38-9.
9. Gupta, V.B., Anitha, S., Hegde, M.L. et al.: Aluminium in Alzheimer&#39;s disease: are we still at a croosroad? _Cellular &amp; Molecular Life Sciences_, 2005, Vol. 62, No. 2, p. 143-158.
10. Holická, Ž., Chovancová, M., Zemanová, M.: Anodická oxidácia hliníka v kyslých elektrolytoch_. Chemické Listy 94_, 2000, s. 1081-1086.
11. Klescht, V., Hrnčiříková, I., Mandelová, L.: _Éčka v potravinách_. Brno: Computer Press, 2006. ISBN 80-251-1292-6.
12. Lopéz, F., Carbrera, C., Lorenzo, M.I., Lopéz, M.C.: Aluminium levels in convenience and fast foods: in vitro study of the absorbable fraction. _Science of the Total Environment_, 2002, Vol. 300, No. 1-3, p. 69.
13. Matúš, P., Kubová, J.: Špeciácia hliníka vo vodách a pôdnych roztokoch. _Chemické Listy 96_, 2002, s. 174-181.
14. Navarro-Blasco, I., Alvarez-Galindo, J.I.: Aluminium content of Spanish infant formula. _Food Additives &amp; Contaminants_, 2003, Vol. 20, No. 5, p. 470-481.
15. Racek, J. et al.: _Klinická biochemie_. Praha: Galén, 2006, s. 298.
16. Remy, H.: _Anorganická chemie_. Praha, 1971, s. 377.
17. Saiyed, S.M., Yokel, R.A.: Aluminium content of some foods and food products in the USA, with aluminium food additives. _Food Additives &amp; Contaminants_, 2005, Vol. 22, No. 3, p. 234-244.
18. Sepe, A., Constantini, S., Ciaralli, L. et al.: Evaluation of aluminium concentrations in samples of chocolate and beveranges by electrothermal atomic absorption spectrometry. _Food Additives &amp; Contaminants_, 2001, Vol. 18, No. 9, p. 788-796.
19. Shirley, D.G., Lote, C.J.: Renal Handling of Aluminium. _Nephron Physiology_, 2005, No. 101, p. 99-103.
20. Solfrizzi, V., Colacicco, AM., Capurso, C. et al.: Macronutrients, aluminium from drinking water and foods, and other metals in cognitive decline and dementia. _Journal of Alzheimer&#39;s disease_, 2006, No. 10, p. 303-330.
21. Soni, M.G., White, S.M., Flamm, W.G., Burdock, G.A.: Safety Evaluation of Dietary Aluminium. _Regulatory Toxicology and Pharmacology_, 2001, Vol. 33, No. 1, p. 66-79.
22. Strunecká, A., Patočka, J.: Nové poznatky o toxických účincích fluoru a hliníku. _Interní medicína pro praxi_, 2001, č. 5, s. 205-208.
23. SZU: materiály Státního Zdravotního Ústavu Praha.

\&lt; [www.chpr.szu.cz](http://www.chpr.szu.cz/) \&gt; 2007-04-20

1. Tamás, L., Budíková, S.: Hliník ako stresový faktor. _Biologické Listy 66_, 2001, s. 125-150.
2. Toužin, J.: _Stručný přehled chemie prvků_. Brno, 2006. ISBN 80-210-2635-9.
3. Turhan, S.: Aluminium contents in baked meats wrapped in aluminium foil. _Meat Science_, 2006, Vol. 74, No. 4, p. 644-647.
4. Tuzen, M., Silici, S., Mendil, D. Soylad, M.: Trace element levels in honeys from different regions of Turkey. _Food Chemistry_, 2006, Vol. 103, No. 2, p. 325-330.
5. Tuzen, M., Soylak, M.: Determination of trace metals in canned fish marketed in Turkey. _Food Chemistry_, 2007, Vol. 101, No. 4, p. 1395-1399.
6. Tuzen, M., Soylak, M.: Evaluation of trace element contents in canned foods marketed from Turkey. _Food Chemistry_, 2007, Vol. 102, No. 4, p. 1089-1095.
7. Underwood, E.J.: _Trace Elements in Human and Animal Nutrition._ New York: Academic Press, 1977. ISBN 0-12-709065-7.
8. Velíšek, J.: _Chemie potravin II_. Tábor: Ossis, 2002. ISBN 80-86659-01-1.
9. Velíšek, J.: _Chemie potravin III_. Tábor: Ossis, 2002. ISBN 80-86659-03-8.
10. Verissimo, M., Oliviera, J., Gomes, M.: Leaching of aluminium from cooking pans and food containers. _Sensors &amp; Actuators B: Chemical_, 2006, Vol. 18, Iss. 1/2, p. 192-197.
11. Vopršalová, M., Záčková, P.: _Základy toxikológie pro farmaceuty_. Praha, 1996, s. 107-109.
12. Vyhláška č. 2/1994 Zb. zo dňa 10.12.1993, ktorou sa ustanovujú hygienické požiadavky na cudzorodé látky v požívatinách. _Zbierka zákonov_, 1994, s. 7-51.
13. Vyhláška č. 38/2001 Sb. ze dne 19.1.2001 o hygienických požadavcích na výrobky určené pro styk s potravinami a pokrmami. _Sbírka zákonů_, 2001, s. 672-771.
14. Vyhláška č. 151/2004 Zb. zo dňa 26.1.2004 o požiadavkách na pitnú vodu a kontrolu kvality pitnej vody. _Zbierka zákonov_, 2004, s. 1687-1702.
15. Vyhláška č. 304/2004 Sb. ze dne 6.5.2004, kterou se stanoví druhy a podmínky použití přídatných a pomocných látek při výrobě potravin. _Sbírka zákonů_, 2004, s. 6322-6397.
16. Vyhláška č. 409/2005 Sb. ze dne 30.9.2005 o hygienických požadavcích na výrobky přicházející do přímého styku s vodou a na úpravu vody. _Sbírka zákonů_, 2005, s. 7438-7477.
17. WHO: _Environmental Health Criteria 194, Aluminium_. Geneva, 1997.

ISBN 92-4-157194-2.

1. Winship, K.A.: Toxicity of Aluminium. _Toxicology Revue_, 1993, Vol. 12, No. 3, p. 177-211.
2. \&lt; [www.world-aluminium.org](http://www.world-aluminium.org/) \&gt; 2006-11-18

**Prílohy:**

_Príloha č. 1_

![](RackMultipart20220119-4-1mqdghw_html_99c125219ceef7a7.png)

_Príloha č. 2_

![](RackMultipart20220119-4-1mqdghw_html_13e71f3e94ad3261.png)

49
