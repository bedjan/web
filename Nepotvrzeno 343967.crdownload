<meta charset="UTF-8">

<p class=MsoNormal style='margin-top:0cm;margin-right:60.0pt;margin-bottom:
0cm;margin-left:60.0pt;margin-bottom:.0001pt'><span style='font-size:30.0pt;
mso-bidi-font-size:12.0pt;font-variant:small-caps;text-transform:uppercase;
letter-spacing:1.8pt'>František Bardon</span><span style='font-size:30.0pt;
text-transform:uppercase;letter-spacing:1.8pt'><br>
Brána k&nbsp;opravdovému zasvěcení<o:p></o:p></span></p>

<div align=center>

<table class=MsoNormalTable border=0 cellspacing=3 cellpadding=0 width="90%"
 style='width:90.0%;mso-cellspacing:1.5pt'>
 <tr style='mso-yfti-irow:0;mso-yfti-firstrow:yes;mso-yfti-lastrow:yes'>
  <td style='padding:.75pt .75pt .75pt .75pt'>
  <p class=MsoNormal><o:p>&nbsp;</o:p></p>
  </td>
  <td style='padding:.75pt .75pt .75pt .75pt'>
  <p class=MsoNormal><!--[if gte vml 1]><v:shapetype id="_x0000_t75"
   coordsize="21600,21600" o:spt="75" o:preferrelative="t" path="m@4@5l@4@11@9@11@9@5xe"
   filled="f" stroked="f">
   <v:stroke joinstyle="miter"/>
   <v:formulas>
    <v:f eqn="if lineDrawn pixelLineWidth 0"/>
    <v:f eqn="sum @0 1 0"/>
    <v:f eqn="sum 0 0 @1"/>
    <v:f eqn="prod @2 1 2"/>
    <v:f eqn="prod @3 21600 pixelWidth"/>
    <v:f eqn="prod @3 21600 pixelHeight"/>
    <v:f eqn="sum @0 0 1"/>
    <v:f eqn="prod @6 1 2"/>
    <v:f eqn="prod @7 21600 pixelWidth"/>
    <v:f eqn="sum @8 21600 0"/>
    <v:f eqn="prod @7 21600 pixelHeight"/>
    <v:f eqn="sum @10 21600 0"/>
   </v:formulas>
   <v:path o:extrusionok="f" gradientshapeok="t" o:connecttype="rect"/>
   <o:lock v:ext="edit" aspectratio="t"/>
  </v:shapetype><v:shape id="_x0000_i1025" type="#_x0000_t75" alt="" style='width:129.6pt;
   height:174.6pt;mso-wrap-distance-top:15pt;mso-wrap-distance-bottom:15pt'>
   <v:imagedata src="file:///C:\Users\JB\AppData\Local\Temp\msohtmlclip1\01\clip_image001.gif"
    o:href="http://www.grimoar.cz/fb_03/fb0302.gif"/>
  </v:shape><![endif]--><![if !vml]><img width=173 height=233
  src="file:///C:\Users\JB\AppData\Local\Temp\msohtmlclip1\01\clip_image001.gif"
  vspace=20 v:shapes="_x0000_i1025"><![endif]></p>
  <p class=MsoNormal style='margin-top:12.0pt;margin-right:0cm;margin-bottom:
  12.0pt;margin-left:0cm;line-height:18.0pt'>Věnování:<br>
  Toto dílo věnuji v upřímném přátelství<br>
  své věrné spolupracovnici<br>
  a milé žákyni paní Otilce V.</p>
  <p class=MsoNormal style='margin-top:12.0pt;margin-right:0cm;margin-bottom:
  12.0pt;margin-left:120.0pt;line-height:18.0pt'><i>František Bardon</i></p>
  </td>
  <td style='padding:.75pt .75pt .75pt .75pt'>
  <p class=MsoNormal>Obsah: </p>
  <ul type=disc>
   <li class=MsoNormal style='mso-margin-top-alt:auto;mso-margin-bottom-alt:
       auto;mso-list:l0 level1 lfo1;tab-stops:list 36.0pt'><a
       href="http://www.grimoar.cz/fb_03/fb_03_01.php?"><span style='color:
       windowtext'>Předmluva k&nbsp;prvnímu českému vydání</span></a> </li>
   <li class=MsoNormal style='mso-margin-top-alt:auto;mso-margin-bottom-alt:
       auto;mso-list:l0 level1 lfo1;tab-stops:list 36.0pt'><a
       href="http://www.grimoar.cz/fb_03/fb_03_01.php?"><span style='color:
       windowtext'>Předmluva</span></a> </li>
   <li class=MsoNormal style='mso-margin-top-alt:auto;mso-margin-bottom-alt:
       auto;mso-list:l0 level1 lfo1;tab-stops:list 36.0pt'><a
       href="http://www.grimoar.cz/fb_03/fb_03_02.php?"><span style='color:
       windowtext'>Obraz Mága – první tarotová karta</span></a> </li>
   <li class=MsoNormal style='mso-margin-top-alt:auto;mso-margin-bottom-alt:
       auto;mso-list:l0 level1 lfo1;tab-stops:list 36.0pt'><a
       href="http://www.grimoar.cz/fb_03/fb_03_03.php?"><span style='color:
       windowtext'>Úvod</span></a> </li>
   <li class=MsoNormal style='mso-margin-top-alt:auto;mso-margin-bottom-alt:
       auto;mso-list:l0 level1 lfo1;tab-stops:list 36.0pt'><a
       href="http://www.grimoar.cz/fb_03/fb_03_04.php?"><span style='color:
       windowtext'>Část I. Zasvěcování prvé – teoretické</span></a> </li>
   <li class=MsoNormal style='mso-margin-top-alt:auto;mso-margin-bottom-alt:
       auto;mso-list:l0 level1 lfo1;tab-stops:list 36.0pt'><a
       href="http://www.grimoar.cz/fb_03/fb_03_05.php?"><span style='color:
       windowtext'>Část II. Zasvěcování druhé – praktické</span></a> </li>
   <ul type=circle>
    <li class=MsoNormal style='mso-margin-top-alt:auto;mso-margin-bottom-alt:
        auto;mso-list:l0 level2 lfo1;tab-stops:list 72.0pt'><a
        href="http://www.grimoar.cz/fb_03/fb_03_06.php?"><span
        style='color:windowtext'>Stupeň I.</span></a> </li>
    <li class=MsoNormal style='mso-margin-top-alt:auto;mso-margin-bottom-alt:
        auto;mso-list:l0 level2 lfo1;tab-stops:list 72.0pt'><a
        href="http://www.grimoar.cz/fb_03/fb_03_07.php?"><span
        style='color:windowtext'>Stupeň II.</span></a> </li>
    <li class=MsoNormal style='mso-margin-top-alt:auto;mso-margin-bottom-alt:
        auto;mso-list:l0 level2 lfo1;tab-stops:list 72.0pt'><a
        href="http://www.grimoar.cz/fb_03/fb_03_08.php?"><span
        style='color:windowtext'>Stupeň III.</span></a> </li>
    <li class=MsoNormal style='mso-margin-top-alt:auto;mso-margin-bottom-alt:
        auto;mso-list:l0 level2 lfo1;tab-stops:list 72.0pt'><a
        href="http://www.grimoar.cz/fb_03/fb_03_09.php?"><span
        style='color:windowtext'>Stupeň IV.</span></a> </li>
    <li class=MsoNormal style='mso-margin-top-alt:auto;mso-margin-bottom-alt:
        auto;mso-list:l0 level2 lfo1;tab-stops:list 72.0pt'><a
        href="http://www.grimoar.cz/fb_03/fb_03_10.php?"><span
        style='color:windowtext'>Stupeň V.</span></a> </li>
    <li class=MsoNormal style='mso-margin-top-alt:auto;mso-margin-bottom-alt:
        auto;mso-list:l0 level2 lfo1;tab-stops:list 72.0pt'><a
        href="http://www.grimoar.cz/fb_03/fb_03_11.php?"><span
        style='color:windowtext'>Stupeň VI.</span></a> </li>
    <li class=MsoNormal style='mso-margin-top-alt:auto;mso-margin-bottom-alt:
        auto;mso-list:l0 level2 lfo1;tab-stops:list 72.0pt'><a
        href="http://www.grimoar.cz/fb_03/fb_03_12.php?"><span
        style='color:windowtext'>Stupeň VII.</span></a> </li>
    <li class=MsoNormal style='mso-margin-top-alt:auto;mso-margin-bottom-alt:
        auto;mso-list:l0 level2 lfo1;tab-stops:list 72.0pt'><a
        href="http://www.grimoar.cz/fb_03/fb_03_13.php?"><span
        style='color:windowtext'>Stupeň VIII.</span></a> </li>
    <li class=MsoNormal style='mso-margin-top-alt:auto;mso-margin-bottom-alt:
        auto;mso-list:l0 level2 lfo1;tab-stops:list 72.0pt'><a
        href="http://www.grimoar.cz/fb_03/fb_03_14.php?"><span
        style='color:windowtext'>Stupeň IX.</span></a> </li>
    <li class=MsoNormal style='mso-margin-top-alt:auto;mso-margin-bottom-alt:
        auto;mso-list:l0 level2 lfo1;tab-stops:list 72.0pt'><a
        href="http://www.grimoar.cz/fb_03/fb_03_15.php?"><span
        style='color:windowtext'>Stupeň X.</span></a> </li>
   </ul>
   <li class=MsoNormal style='mso-margin-top-alt:auto;mso-margin-bottom-alt:
       auto;mso-list:l0 level1 lfo1;tab-stops:list 36.0pt'><a
       href="http://www.grimoar.cz/fb_03/fb_03_16.php?"><span style='color:
       windowtext'>Doslov</span></a> </li>
  </ul>
  </td>
 </tr>
</table>

</div>

<h2 align=left style='text-align:left'>&nbsp;PŘEDMLUVA k&nbsp;prvnímu českému
vydání</h2>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>Je tomu již třicet pět let, co jsem
poprvé četl jednotlivé, postupně vznikající části této knihy, kterou můj otec
diktoval do magnetofonu a paní Votavová strojem přepisovala do definitivní
podoby v&nbsp;němčině. Tyto napsané části se potom složitým způsobem dostávaly
do tehdejšího Západního Německa, aby mohly být vůbec vydány a univerzální
pravdy tak zpřístupněny široké veřejnosti.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>Již v&nbsp;době, kdy jsem studoval
na gymnáziu v&nbsp;Opavě, mi otec půjčoval ze své bohaté knihovny, která čítala
přes dva tisíce svazků, z&nbsp;větší části v&nbsp;němčině, české překlady
hlavně různých titulů jógové literatury, spisy astrologické a jinou duchovní
literaturu. Tyto spisy oplývaly mnoha krásnými slovy a podobenstvími, ale pro
praktický duchovní vzestup byly nepoužitelné.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>Když jsem si však přečetl otcovu
první knihu, ihned jsem pochopil, že tady je to pravé, co jsem v&nbsp;ostatních
knihách dosud marně hledal. Tak jsem se sám začal seznamovat
s&nbsp;univerzálními zákony, které platí jak v&nbsp;člověku, tak i v&nbsp;kosmu.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>Je smutné, že můj otec, ačkoliv byl
Čech, musel napsat všechna svá díla v&nbsp;němčině; u nás z&nbsp;pochopitelných
důvodů nemohla vyjít.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>Touto knihou se vám zároveň dostává
do rukou první část uceleného souboru děl zabývajících se hermetikou. Jde o
ojedinělé dílo, protože ve světě nebylo dosud nic podobného od jiného autora ve
srovnatelné kvalitě a rozsahu publikováno. Soubor pojednává o zasvěcovací
soustavě starého Egypta, symbolicky znázorňované tarotovými kartami.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>První tarotová karta je podrobně
popsána v&nbsp;knize, která právě vychází, s&nbsp;druhou tarotovou kartou,
pojednávající o sférické magii se mohou čtenáři zatím seznámit pouze
v&nbsp;německém originále<a name="_ftnref1"></a><a
href="http://www.grimoar.cz/fb_03/?#_ftn1" title=""><span style='mso-bookmark:
_ftnref1'><sup><span style='color:windowtext'>1</span></sup></span><span
style='mso-bookmark:_ftnref1'></span></a><span style='mso-bookmark:_ftnref1'></span>
(„Die Praxis der magischen Evokation“ – 1. vydání Verlag Hermann Bauer,
Freiburg, 1956). V&nbsp;Německu tyto knihy pravidelně vycházejí: první – „Der
Weg zum wahren Adepten“ (1. vyd. Verlag Hermann Bauer, Freiburg, 1955) – byla
vydána již devětkrát v&nbsp;němčině, pětkrát v&nbsp;angličtině a nedávno poprvé
ve francouzštině. Druhá do dnešní doby doznala šestého vydání v&nbsp;němčině,
čtvrtého v&nbsp;angličtině a prvního ve francouzském jazyce.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>Třetí tarotovou kartu pojednávající
o kabale popsal autor v&nbsp;knize „Der Schlüsel zur wahren Quabbalah“ (1. vyd.
Verlag Hermann Bauer, Freiburg, 1959). V&nbsp;Německu vyšla již čtyřikrát a ve
francouzštině poprvé.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>Výše uvedené knihy se šířily
postupně z&nbsp;Německa do celého světa a dnes podle autorem popsané
univerzální metody cvičí již celá řada žáků.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>A tak zatímco v&nbsp;období, kdy u
nás byla jakákoliv zmínka o existenci něčeho nadsmyslného prakticky tabu a
všichni otcovi nejbližší a žáci o něm i jeho díle více než třicet let důsledně
mlčeli, stal se otec v&nbsp;řadě západních zemí uznávaným autorem
v&nbsp;oblasti literatury o hermetice.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>S&nbsp;jeho životem se může čtenář
seznámit v&nbsp;autobiografickém románu „Frabato“ byl dvakrát vydán
v&nbsp;němčině (1979, 1988) a jednou v&nbsp;angličtině a francouzštině,
v&nbsp;r. 1993 poprvé v&nbsp;českém jazyce.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>V&nbsp;současné době jsme opět
svědky (jako ostatně již tolikrát) oné situace, kdy se na našem knižním trhu
objevuje „novinka neznámého autora“. Ke čtenáři touto cestou přichází i dílo
mého otce. Dílo ojedinělé, jak obsahem vyplývajícím ze skutečné znalosti věci,
tak i formou zpracování. Dílo přehledně uspořádané, psané srozumitelným
jazykem, bez krásných slov, ale poskytující skutečnému zájemci vše pro to, aby
mohl začít pracovat na svém duchovním, duševním a tedy i lidském vzestupu.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>Lumír Bardon</p>

<p class=MsoNormal style='margin-top:24.0pt;margin-right:0cm;margin-bottom:
12.0pt;margin-left:0cm;mso-outline-level:2'><a name="_Ref38175943"></a><a
name="_PŘEDMLUVA"></a><b><span style='font-size:18.0pt'>PŘEDMLUVA<o:p></o:p></span></b></p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>Nelze pochybovat o tom, že každý,
upřímně toužící po opravdové dokonalosti, hledal až dosud marně správný způsob,
dle kterého by duchovním směru mohl sám na sobě spolehlivě pracovat a bezpečně
kráčet po cestě k&nbsp;Bohu. Žhavá touha po tomto vznešeném cíli ho ustavičně
nabádala k&nbsp;tomu, aby shromažďoval duchovní literaturu, mnohdy získanou
z&nbsp;různých končin světa, která sice překypovala krásnými slovy, avšak pro
opravdovou duchovní práci neměla valného významu. I když ten či onen
doporučovaný návod přiměl jednotlivce vždy znovu k&nbsp;tomu, aby se dle něho
řídil, nedostavil se očekávaný výsledek, který by byl korunoval poctivou snahu
a odměnil vynaloženou píli. Za to však v&nbsp;každém vznikla dříve nebo později
palčivá, nikým nezodpovězená otázka, zda cesta, kterou pro sebe zvolil,
odpovídá jeho individualitě.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>Božská Prozřetelnost, vidíc dobrou
vůli a trpělivé hledání jednotlivců, se nad nimi smilovala. Uznala právě tuto
dobu za vhodnou k&nbsp;tomu, aby přiměla jednoho ze svých zasvěcenců
k&nbsp;sepsání a vydání vrcholného díla, v&nbsp;němž jsou široké veřejnosti
poskytnuty jedinečné teoretické i praktické zkušenosti ve všech odvětvích Nejvyšší
Duchovní Vědy.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>Uposlechnout bezodkladně této výzvy
Prozřetelnosti považoval autor tohoto díla za svou posvátnou povinnost a
předkládá tudíž veřejnosti ochotně a rád uceleně své dlouholeté znalosti a
praktické zkušenosti. Neusiluje při tom ani o uznání ani o získání jména, nýbrž
vděčí Prozřetelnosti za to, že právě on byl k&nbsp;tomuto úkolu vyvolen, neboť
ho zasvěcovali do všech tajů duchovní vědy na Dálném Východě nejvyšší
zasvěcenci.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>Jednoduchý sloh volil úmyslně, aby
se mohl každý bez rozdílu pohlaví, věku a povolání s&nbsp;radostí chopit práce
na vlastním zdokonalování a dospět k&nbsp;vytčenému cíli, to jest
k&nbsp;splynutí s&nbsp;BOHEM.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>Prozřetelnost, z&nbsp;jejíž vůle
toto dílo vzniklo, se jistě postará i o to, aby se dostalo do rukou všech těch,
kteří nejvíce touží po práci na vlastním duchovním vzestupu dle
nejspolehlivějších metod. Dějiny mohou směle zaznamenat, že co svět světem
stojí je to poprvé, kdy se tak dokonalé dílo stává každému zájemci snadno
přístupným.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>V. O.</p>

<div class=MsoNormal>

<hr size=1 width="33%" align=left>

</div>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'><a name="_ftn1"></a><a
href="http://www.grimoar.cz/fb_03/?#_ftnref1" title=""><span style='mso-bookmark:
_ftn1'><sup><span style='font-size:10.0pt;mso-bidi-font-size:12.0pt;color:windowtext'>1</span></sup></span><span
style='mso-bookmark:_ftn1'></span></a><span style='mso-bookmark:_ftn1'></span><span
style='font-size:10.0pt'> Knihy <i>Praxe magické evokace</i> a <i>Klíč
k&nbsp;opravdové kabale</i> vydalo ASU v&nbsp;roce 1993. (pozn. nakl.)<o:p></o:p></span></p>

<p class=MsoNormal style='margin-top:12.0pt;line-height:18.0pt'>&nbsp;</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'><o:p>&nbsp;</o:p></p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>&nbsp;</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>&nbsp;</p>

<div class=MsoNormal>

<hr size=3 width="100%" align=left>

</div>

<p class=MsoNormal><a href="http://www.grimoar.cz/index.php?&amp;"></a><!--[if gte vml 1]><v:shape
 id="_x0000_s1026" type="#_x0000_t75" alt="knihovna"
 href="http://www.grimoar.cz/index.php?&amp;" style='position:absolute;
 margin-left:-6pt;margin-top:-532.2pt;width:42pt;height:34.5pt;z-index:251657216;
 mso-wrap-distance-left:0;mso-wrap-distance-right:0;
 mso-position-horizontal-relative:text;mso-position-vertical-relative:line'
 o:allowoverlap="f" o:button="t">
 <v:imagedata src="file:///C:\Users\JB\AppData\Local\Temp\msohtmlclip1\01\clip_image002.gif"
  o:title="zaria_ik"/>
 <w:wrap type="square"/>
</v:shape><![endif]--><![if !vml]><a href="http://www.grimoar.cz/index.php?&amp;"><img
border=0 width=56 height=46
src="file:///C:\Users\JB\AppData\Local\Temp\msohtmlclip1\01\clip_image002.gif"
align=left alt=knihovna v:shapes="_x0000_s1026"></a><![endif]><span
style='mso-no-proof:yes'><a href="http://www.grimoar.cz/index.php?&amp;"></a></span>Převzato
z 3. vydání vydaného roku 1998 Chvojkovým nakladatelstvím v Českém Těšíně. Překladatel
z němčiny neuveden, udává se obvykle Otilie Votavová</p>

<h2 align=left style='text-align:left'><a name="_Ref38175944"></a><a
name="_OBRAZ_MÁGA"></a>OBRAZ MÁGA – PRVNÍ TAROTOVÁ KARTA</h2>

<p><!--[if gte vml 1]><v:shape id="_x0000_s1027" type="#_x0000_t75" alt=""
 style='position:absolute;margin-left:0;margin-top:0;width:289.5pt;height:454.5pt;
 z-index:251658240;mso-wrap-distance-left:15pt;mso-wrap-distance-right:15pt;
 mso-position-horizontal:left;mso-position-vertical-relative:line'
 o:allowoverlap="f">
 <v:imagedata src="file:///C:\Users\JB\AppData\Local\Temp\msohtmlclip1\01\clip_image003.jpg"
  o:title="fb0301"/>
 <w:wrap type="square"/>
</v:shape><![endif]--><![if !vml]><img width=386 height=606
src="file:///C:\Users\JB\AppData\Local\Temp\msohtmlclip1\01\clip_image003.jpg"
align=left hspace=20 v:shapes="_x0000_s1027"><![endif]>VYSVĚTLIVKY
K&nbsp;SYMBOLICE</p>

<p>Dole je symbolicky vyjádřena říše minerální, rostlinstva a zvířeny.<br>
Žena vlevo a muž vpravo znamenají PLUS a MINUS v&nbsp;člověku.<br>
V&nbsp;jejich středu je bytost hermafroditní, muž a žena v&nbsp;jedné osobě, na
znamení vyrovnanosti mezi principem mužským a ženským.<br>
Elektrické a magnetické fluidum je vyznačeno barvou červenou a modrou,
elektrické fluidum červeně, magnetické fluidum modře.<br>
U ženy je oblast hlavy elektrická (červená) a oblast pohlavní magnetická
(modrá); u muže je tomu naopak.<br>
Nad hermafroditem je glóbus, symbolizující sféru země. Nad ní je znázorněn mág
se čtyřmi živly.<br>
Nad mužem jsou živly aktivní a to živel ohně v&nbsp;barvě červené a živel
vzduchu v&nbsp;barvě modré.<br>
Nad ženou jsou živly pasivní: živel vody v&nbsp;barvě zelené a živel země
v&nbsp;barvě žluté. Střed obrazu podél mága až ke glóbu je temně fialový na
znamení akášického principu.<br>
Nad hlavou mága je zakreslen neviditelnou páskou stříbřitý, zlatem vroubený
lotos jako koruna, na znamení božství. Střed koruny vyplňuje rubínově-červený
kámen mudrců jako symbol nebo kvintesence veškeré hermetické vědy.<br>
Vpravo v&nbsp;pozadí je slunce (v barvě zlatožluté)<br>
Vlevo v&nbsp;pozadí je měsíc (v barvě stříbřité)<br>
jako Plus a Minus v&nbsp;Mikro- a Makrokosmu, elektrické a magnetické fluidum.<br>
Nad lotosem je koulí symbolicky znázorněn Vesmír a střed koule vyplňuje symbol
tvořivé síly Plus a Minus, tvůrčí akt univerza.<br>
Písmeny AUM a barvou temně fialovou až skoro černou je vyjádřeno ono NEKONEČNÉ,
VĚČNÉ, NEOHRANIČENÉ a NESTVOŘENÉ.</p>

<h2 align=left style='text-align:left'>ÚVOD</h2>

<p>Kdo se snad domnívá, že v&nbsp;tomto díle nalezne snůšku receptů, pomocí
jichž dospěje snadno, to jest bez jakékoliv námahy ke cti a slávě, moci a
bohatství, nebo kdo očekává, že se dozví, jak by mohl zničit své nepřátele,
tomu budiž hned na počátku řečeno, že bude trpce zklamán a že bez jakéhokoliv
dalšího zájmu tuto knihu odloží.</p>

<p>Je mnoho duchovních společností, které pod slovem magie rozumí jen pouhé
kouzelnictví a zapřisáhnutí se temným mocnostem. Nelze se proto divit, když
jednotlivcům již pouhé slovo magie nahání hrůzu. Také kejklíři, jevištní
kouzelníci, šarlatáni a jak se tito lidé ještě jinak nazývají, zneužívají
většinou pravého pojmu magie, což rovněž nemálo přispívá k&nbsp;tomu, aby bylo
na magickou vědu pohlíženo s&nbsp;určitým opovržením.</p>

<p>Již za starověku platili Mágové za nejvyšší zasvěcence, od nichž také slovo
magie vzniklo. Tak zvaní kouzelníci nejsou zasvěcenci, nýbrž břídilové
mystérií, kteří většinou využívají jednak neznalosti, jednak lehkomyslnosti
jednotlivce i celého národa, aby lží a podvodem dosáhli svých sobeckých cílů.
Pravý mág však podobným jednáním opovrhuje.</p>

<p>Ve skutečnosti je magie svatou vědou. Je v&nbsp;pravém slova smyslu vědou
všech věd, neboť učí znát a prakticky upotřebit veškeré univerzální zákony.
Mezi magií a mystikou, případně jiným přiléhavým pojmem není vlastně rozdílu a
tam, kde jde o pravé zasvěcení, bez ohledu na to, jaký název ten či onen
světový názor pro to zvolil, je třeba postupovat na téže základně a dle
stejných univerzálních zákonů. Se zřetelem k&nbsp;univerzálnímu zákonu
polarity, týkajícího se dobra a zla, aktivity a pasivity, světla a stínu, může
každá věda sloužit jak dobru, tak i zlu. Tak např. je pravým účelem nože, aby
jím byl krájen chléb a pod. V&nbsp;rukou vraha se však může stát nebezpečnou
zbraní. <i>Vždy zde rozhodují povahové vlastnosti jednotlivce.</i> Tato zásada
platí pro všechna odvětví tajné nauky. Ve svém díle nazývám žáka mágem, abych
vyjádřil symbol nejvyššího zasvěcení a nejvyšší vědy.</p>

<p>Mnohému čtenáři je jistě známo, že Taroty nejsou karetní hrou, sloužící
pouze mantickým účelům, ale že jsou zasvěcovací knihou, obsahující nejvyšší,
v&nbsp;symbolech ukrytá tajemství. První karta této knihy představuje mága,
znázorňujícího zvládnutí živlů a držícího klíč k&nbsp;prvnímu arkánu, tj.
tajemství nevyslovitelného jména Tetragramatonu, kabalistickému JOD-HE-VAU-HE.
Branou k&nbsp;zasvě­cení je zde tedy mág; jak mnohostranně se dá této karty
použít, pozná čtenář tohoto díla sám. V&nbsp;žádném dosud vydaném spise není
pravý smysl první tarotové karty tak zřetelně objasněn, jako v&nbsp;tomto mém
díle.</p>

<p>Soustava, kterou jsem vybudoval s&nbsp;největší péčí a krajní obezřetností,
není spekulativní metodou, nýbrž je pozitivním výsledkem třicetiletého bádání,
praktického cvičení a nesčetného porovnávání s&nbsp;mnoha jinými soustavami
nejrůznějších tajných společností a orientální vědy, která je přístupna jen
mimořádně schopným a ojedinělým vyvolencům. Tato soustava vznikla tedy
z&nbsp;vlastní praxe a je určena pro praxi mnohých. Všemi mými žáky byla
vyzkoušena a uznána za nejlepší a nejpraktičtější.</p>

<p>Tím ovšem není řečeno, a ani to tvrdit nechci, že tato kniha popisuje
všechny záhady magie nebo mystiky. Uveřejnit o této vysoké vědě vše by
znamenalo popsat celé objemné svazky. Plným právem lze však říci, že je toto
dílo skutečně vstupní branou k&nbsp;opravdovému zasvěcení, je prvním klíčem
k&nbsp;použití univerzálních zákonů. Připouštím také, že jednotlivá díla
různých autorů obsahují tu a tam též nějaké to zlaté zrnko, ale nikde
v&nbsp;jedné knize nenalezne čtenář cestu k&nbsp;duchovnímu vzestupu tak
podrobně vyznačenou jako v&nbsp;této.</p>

<p>Bylo mojí snahou podat látku jednotlivých učebních osnov tak zřetelně, jak
jen bylo možné, aby se největší pravdy staly přístupné každému, ačkoliv bylo
místy velmi těžké volit pro tyto pravdy slova tak jednoduchá, aby byla všem
srozumitelná. Zdali se tato moje snaha setká s&nbsp;očekávaným výsledkem, nechť
čtenář posoudí sám. Mnohdy jsem uznal za vhodné některé složky tohoto díla
opakovat, abych zdůraznil obzvláště důležitá místa.</p>

<p>Často byly vzneseny stížnosti, že zájemcům a žákům tajných nauk není dána
možnost, aby byli zasvěcování osobním vůdcem (Guruem), a že je tudíž pravé
vědění přístupné jen obzvláště omilostněným a výjimečně nadaným. Mnozí
z&nbsp;opravdových zájemců museli prostudovat celé stohy knih, než se jim
podařilo ojediněle ulovit alespoň jednu perličku pravdy.</p>

<p>Komu záleží tedy na vlastním vývinu, kdo nesleduje tuto svatou vědu jen
z&nbsp;pouhé zvědavosti a nehledá pouze splnění svých sobeckých přání, nalezne
v&nbsp;tomto díle pravého vůdce zasvěcení. Žádný ztělesněný zasvěcenec, byť by
jeho duchovní hodnost byla sebevětší, nemůže žákovi pro začátek poskytnout
více, než je v&nbsp;této knize uvedeno. Nalezne-li v&nbsp;ní poctivý žák a
pozorný čtenář to, co dosud jinde marně hledal, splnilo dílo zcela své poslání.</p>

<p>Autor</p>

<p>&nbsp;Motto:</p>

<p><i>To, co jest nahoře,<br>
jest také to, co jest dole.<br>
Hermes Trismegistos.</i></p>

<h1>Velké tajemství Tetragramatonu<br>
neboli<br>
kabalistické JOD-HE-VAU-HE</h1>

<h2 align=left style='text-align:left'>Část I.</h2>

<h2 align=left style='text-align:left'>Zasvěcování prvé – teoretické</h2>

<h2 align=left style='text-align:left'>O živlech</h2>

<p>Vše, co bylo stvořeno, jak makrokosmos, tak i mikrokosmos, tedy velký a malý
svět, se vytvářelo působením živlů. Proto se při postupném zasvěcování budeme
zabývat nejdříve těmito silami, abychom poznali jejich hloubku a rozmanitost.</p>

<p>Okultní literatura přinesla o živlových silách dosud pramálo, takže jsem se
rozhodl zpracovat dokonale toto ještě neobjasněné vědecké pole a odhrnout
závoj, který tyto vesmírné zákony zastírá. Je to velmi zodpovědný úkol, neboť
není snadné přesvědčit nezasvěcence natolik, aby o bytí a působení živlů
získali nejenom vědomosti, ale aby byly později i sami schopni tyto síly také
ovládat.</p>

<p>Celý vesmír se rovná hodinovému stroji s&nbsp;kolečky do sebe zapadajícími a
vzájemně na sobě závislými. I samotný pojem božství, jakožto nejvýše
chápatelného bytí, lze rozčlenit v&nbsp;aspekty, odpovídající ostatním živlům.
O tom však podrobněji v&nbsp;příslušné kapitole o Bohu.</p>

<p>Nejstarší orientální spisy označují živly jako Tatvy. Naše evropská
literatura věnuje těmto Tatvám pozornost jen natolik, že upozorňuje na jejich
dobré účinky a varuje před neblahými, tj. uvádí, co je záhodno konat za vlády
Tatev nám příznivých a čeho se máme nutně vyvarovat při proudění Tatev nám
nepříznivých. O správnosti této skutečnosti nelze nijak pochybovat, avšak vše,
co bylo dosud uveřejněno, se týká jen nepatrného aspektu všech živlových
účinků. Jak lze účinky živlů, tedy Tatev, zjistit pro osobní potřebu, je
povětšině uvedeno v&nbsp;astrologických spisech.</p>

<p>My však hodláme vniknout hlouběji do tajemství živlů a zvolíme proto jiný
klíč, který je sice analogický s&nbsp;astrologickým, nemá s&nbsp;ním však nic
společného. A tohoto klíče, o němž čtenář dosud nemá ponětí, se naučíme
všestranně používat.</p>

<p>Jednotlivé práce, analogie a účinky živlů popisuji postupně
v&nbsp;jednotlivých kapitolách. Nemluvím jen o teorii, ale upozorňuji zároveň i
na praktické upotřebení, neboť právě zde je ukryto největší arkánum.</p>

<p>O této velké tajné vědě živlů píše již nejstarší kniha moudrosti, kniha
tarotu, kde je na první stránce zobrazen mág, jenž ukazuje na živly a jejich
zvládnutí. Na této první kartě symbolizuje:</p>

<p>meč – živel ohně<br>
hůl – živel vzduchu<br>
pohár – živel vody<br>
a mince – živel země.</p>

<p>Z&nbsp;toho vidíme, že již v&nbsp;antických mystériích byl právě mág určen
pro první kartu tarotu a zvládnutí živlů zvoleno za první zasvěcovací akt.</p>

<p>Zachovávaje tuto tradici věnuji proto i já největší pozornost především
živlům. Jak z&nbsp;dalšího poznáme, je klíč k&nbsp;nim univerzálním
prostředkem, jímž můžeme řešit všechny vyskytnuvší se problémy. Pořadí Tatev je
dle indického přiřazení následující:</p>

<p>Akáša – princip éteru<br>
Tejas – princip ohně<br>
Vaju – princip vzduchu<br>
Apas – princip vody<br>
Prithivi – princip země</p>

<p>Indická nauka praví, že čtyři hrubší Tatvy vznikly z&nbsp;Tatvy páté, tedy
z&nbsp;akášického principu. Akáša je tudíž princip příčiny a můžeme ji pokládat
za sílu pátou, za tak zvanou kvint-esenci. O akáše, jakožto nejjemnějším živlu,
se čtenář dočte více v&nbsp;příslušné kapitole. Také specifické vlastnosti
ostatních živlů jsou v&nbsp;jednotlivých kapitolách blíže rozvedeny a to od
nejvyšších úrovní počínaje až dolů do hrubé hmoty.</p>

<p>Již nyní mi dá čtenář jistě za pravdu, že to vskutku není lehký úkol:
rozebrat dokonale ono veliké tajemství stvoření a vyjádřit to kromě toho slovy
tak, aby každý mohl vniknout až do jádra věci a utvořit si vlastní obraz.</p>

<p>V&nbsp;dalším hovořím též o rozložení živlů a o praktickém významu, aby bez
rozdílu každý, ať chemik či lékař, magnetizér, okultista, mág, mystik,
kabalista anebo jogín mohl z&nbsp;toho pro sebe čerpat praktický užitek.
Podaří-li se mi poučit čtenáře natolik, aby zvládnul látku alespoň tak dalece,
že bude s&nbsp;to pro vědecké odvětví, které ho nejvíce zajímá, upotřebit tohoto
praktického klíče, bude moje snaha dostatečně odměněna.</p>

<h3>Princip OHNĚ</h3>

<p>Jak jsem se již zmínil, je akáša neboli princip éteru příčinou vzniku živlů.
Za první živel, který dle orientálních spisů vzešel z&nbsp;akáši, musíme
považovat Tejas, to jest princip ohně. Tento živel, právě tak jako všechny
ostatní živly, nepůsobí jen na naší hrubohmotné úrovni, nýbrž projevuje se ve
všem, co bylo stvořeno. Základními vlastnostmi ohnivého principu jsou: horko a
expanze. Oheň a světlo vládlo proto na počátku všeho stvořeného. Také bible na
to poukazuje a vyjadřuje to slovy: „Fiat lux – budiž světlo“.</p>

<p>Základem světla je samozřejmě oheň. Každý živel a tudíž i ohnivý, má dvě
polarity a to aktivní a pasivní polaritu, to jest plus a minus. Plus je vždy
ono budovatelské, tvořivé a plodivé, zatím co minus je pravým opakem toho a je
rozkladné,ničivé. Musíme mít na zřeteli vždy dvě základní vlastnosti každého
živlu.</p>

<p>Všechna náboženství všech dob připisovala aktivní stránce živlů vše dobré a
pasivní stránce vše zlé. Po pravdě řečeno nemůžeme mluvit ani o dobru ani o
zlu, tyto pojmy vzešly jen z&nbsp;lidského chápání. V&nbsp;univerzu není ani
dobra ani zla, neboť vše bylo stvořeno na základě neměnitelných zákonů,
v&nbsp;nichž se nejlépe zrcadlí božský princip a jedině znalost těchto zákonů
nám dává možnost přibližovat se Bohu.</p>

<p>Abychom si rozpínavou vlastnost (expanzi) ohně mohli lépe představit,
nazveme ji elektrickým fluidem. Pod tímto názvem není míněna jen hrubohmotná
elektřina, ačkoliv, jak čtenář v&nbsp;dalším uvidí, má k&nbsp;ní určitý
analogický vztah. Živlový princip ohně je činný a skryt ve všem, co bylo
v&nbsp;celém univerzu stvořeno, počínaje od nejmenšího zrnéčka písku až do
nejvyššího viditelného a neviditelného.</p>

<h3>Princip VODY</h3>

<p>V&nbsp;předcházející kapitole jsem seznámil čtenáře se vznikem a vlastnostmi
pozitivního principu ohně. V&nbsp;tomto pojednání popíši opačný princip – živel
vody.</p>

<p>I tento živel vzešel právě tak jako živel ohně z&nbsp;akáši, tedy
z&nbsp;éterického principu. V&nbsp;porovnání s&nbsp;ohněm má však živel vody
zcela opačné vlastnosti. Základními vlastnostmi jsou chlad a stahování. I zde
se jedná o dva póly. Aktivní je životodárný, vyživující a udržující; negativní
pól je tentýž, jako u ohně, rozkladný a ničivý. Jelikož základní vlastností
tohoto živlu je stahování, vyšlo z&nbsp;něho fluidum magnetické.</p>

<p>Oheň a voda působí ve všem. Dle zákona o stvoření by ohnivý princip nemohl
sám o sobě obstát, kdyby v&nbsp;něm nebylo protipólu, tj. principu vodního.
Tyto dva živly, oheň a voda, jsou základními živly, jimiž bylo vše stvořeno.
Proto musíme ve všem vidět dva hlavní živly a kromě toho fluidum elektrické a
magnetické, jako protichůdné polarity.</p>

<h3>Princip VZDUCHU</h3>

<p>Jako další vzešel z&nbsp;akáši živel vzduchu. Zasvěcenci ho nepovažují za
skutečný princip, nýbrž ho mají za zprostředkovatele mezi ohnivým a vodním
principem, takže živel vzduchu udržuje takřka jako médium neutrální rovnováhu
mezi aktivním a pasivním působením vody a ohně. Střídavým působením aktivního a
pasivního živlu ohně a vody byl všechen stvořený život uveden v&nbsp;pohyb.</p>

<p>Vzdušný princip přijal v&nbsp;úloze zprostředkovatele od ohně vlastnost
sucha a odvody vlastnost vlhka. Bez obou těchto vlastností by život nebyl
myslitelný. Tyto dvě vlastnosti propůjčují principu vzduchu rovněž dvě
polarity. V&nbsp;pasivním působení je to životodárná polarita a
v&nbsp;negativním ničivá.</p>

<p>K&nbsp;tomu musím podotknout, že u jmenovaných živlů nejde o obvyklý oheň,.
vodu a vzduch, což jsou vlastně jen aspekty hrubohmotné úrovně, nýbrž že se
jedná výhradně o univerzální vlastnosti živlů.</p>

<h3>Princip ZEMĚ</h3>

<p>O principu vzduchu bylo řečeno, že není samostatným živlem a toto tvrzení
platí též o živlu země. To znamená, že střídavým působením oněch tří
jmenovaných živlů povstal poslední živel – živel zemní, který svou specifickou
vlastností, tj. ztuhnutím, zahrnuje v&nbsp;sobě všechny tři principy. Právě
tato vlastnost dala oněm třem předešlým živlům konkrétní formu. Zároveň však
omezila jejich působení, následkem čehož povstaly: prostorovost, míra, váha a
čas.</p>

<p>Vzájemné působení prvých tří živlů se stalo působením čtvrtého – zemního
živlu – čtyřpólovým, takže můžeme zemní princip nazvat čtyřpólovým magnetem.
Fluidum v&nbsp;polaritě zemního živlu je elektromagnetické. Protože ve čtvrtém,
tedy zemním živlu, jsou činné všechny živly, můžeme si všechen stvořený život
vysvětlit. Uskutečněním tohoto živlu povstalo ono FIAT tj. „BUDIŽ“.</p>

<p>O podrobnostech specifického působení živlů v&nbsp;různých úrovních a
říších, jako např. v&nbsp;říši rostlinné, zvířeny a člověka, se čtenář dozví
ještě z&nbsp;dalšího obsahu. Důležité je, aby si mohl o působení živlových
principů v&nbsp;celém univerzu učinit ucelený obraz.</p>

<h3>SVĚTLO</h3>

<p>Základem světla je princip ohně. Bez ohně by světlo nebylo nikdy vzniklo. Je
tudíž světlo aspektem ohně. Každý ohnivý živel můžeme přeměnit ve světlo a
obráceně. Proto zahrnuje světlo všechny specifické vlastnosti. Je zářivé,
pronikavé, rozpínavé.</p>

<p>Opakem světla je temnota, která povstala z&nbsp;vodního principu. Temnota má
opačné specifické vlastnosti světla. Bez temnoty by světlo bylo nejen
nemyslitelné, ale nebylo by vůbec. Z&nbsp;toho usuzujeme, že světlo a temnota
vznikly ze střídavé hry dvou principů a to ohně a vody. Světlo má tudíž ve svém
působení pozitivní vlastnosti a temnota negativní. Tuto střídavou hru musíme
vidět ve všem.</p>

<h3>AKÁŠA neboli princip ÉTERU</h3>

<p>Již při popisování živlů jsem několikrát podotkl, že vzešly
z&nbsp;akášického principu. Je tudíž akášický princip to nejvyšší, nejmocnější,
nepředstavitelné; je prabytím, prapříčinou všech věcí a všeho stvořeného,
krátce řečeno: je sférou příčin. Následkem toho je akáša také bez času a
prostoru. Je to ono nestvořené, nepochopitelné, nedefinovatelné.</p>

<p>Náboženství pro ni určila slovo Bůh. Je pátou silou, prasilou, která vše
stvořila a která udržuje vše v&nbsp;rovnováze. Je počátkem a čistotou všech
myšlenek a idejí, je světem příčin, v&nbsp;němž se vše stvořené udržuje, od
nejvyšších sfér počínaje až dolů k&nbsp;nejnižší. Je kvint-esencí alchymistů.
Je VŠĺM ve VŠEM.</p>

<h3>KARMA, zákon PRIČINY a ÚČINKU</h3>

<p>Neměnitelným zákonem, jehož aspekt musíme spatřovat jedině v&nbsp;akášickém
principu, je zákon o příčině a účinku. Každá příčina vyvolává příslušný účinek.
Tento zákon platí ve všem za nejvznešenější a nejvyšší.</p>

<p>Karma není tedy jen zákon pro naše dobré činy a skutky, jak namnoze mylně
učí orientální filozofie, nýbrž jak je z&nbsp;toho patrno, má daleko hlubší
význam. Instinktivně věří člověk v&nbsp;to, že vše dobré musí mít za následek
jen dobré ovoce a vše zlé pravý opak, neboli jak lidové rčení praví „Jak kdo
zasil, tak sklidí“. Tento nezvratný zákon musí každý znát a respektovat.</p>

<p>Zákonu o příčině a účinku podléhají i živlové principy. O podrobnostech
tohoto zákona (které není možno říci několika slovy), se nebudu obšírněji
rozepisovat, neboť jsou každému logicky uvažujícímu člověku naprosto jasné a
samozřejmé. Také zákon evoluční, tj. vývojový podléhá rovněž zákonu o příčině a
účinku. Vývoj je tudíž aspektem karmického zákona.</p>

<h2 align=left style='text-align:left'>ČLOVĚK</h2>

<h3>O těle</h3>

<p>V&nbsp;ničem a v&nbsp;nikom se tak věrně nezrcadlí Bůh, jako právě
v&nbsp;člověku, jenž byl stvořen podle obrazu univerza. Vše, co můžeme nalézt
v&nbsp;univerzu velkém, odráží se přesně v&nbsp;malém; v&nbsp;člověku, který
byl proto nazván mikrokosmem, na rozdíl od univerza tj. makrokosmu. Přesně
vzato se v&nbsp;člověku odehrává celá příroda a úkolem této kapitoly je naučit
se vše pozorovat, vědět a ovládat.</p>

<p>Nebudu zde popisovat fyziologické pochody v&nbsp;těle. S&nbsp;těmi se může
každý seznámit četbou příslušné literatury. Mým úmyslem je naučit čtenáře
pozorovat člověka z&nbsp;hermetického stanoviska a vysvětlit zájemci, jak si má
správně počínat se základním klíčem, tj. účinkem živlů se zřetelem
k&nbsp;člověku.</p>

<p>Známé přísloví praví: „Ve zdravém těle zdravý duch“. Při studiu člověka
pozná každý hlubokou pravdu, která se za těmito slovy skrývá. Jistojistě
vyvstane otázka, co vlastně máme rozumět z&nbsp;hermetického stanoviska pod
slovem zdraví? Nebude každý s&nbsp;to tuto otázku ihned správně zodpovědět,
neboť převážná většina si problém zdraví vysvětluje zcela individuálně.</p>

<p>Z&nbsp;hermetického hlediska máme pod pojmem zdraví rozumět udržování
dokonalé harmonie všech v&nbsp;těle účinkujících sil, se zřetelem
k&nbsp;základním vlastnostem živlů. Disharmonie živlů nemusí nabýt právě
takových rozměrů, aby vyvolala viditelný účinek, který nazýváme nemocí.
Vyvrcholila-li ale disharmonie již natolik, že nastalo onemocnění, narušuje to
už podstatně pravidelnou funkci živlů v&nbsp;těle.</p>

<p>Základní podmínkou proto je, aby nastávající zasvěcenec věnoval tělu
veškerou pozornost. Zevnějšek těla můžeme považovat za krásný oděv, a krása je
ve všem, jak ve velkém tak i v&nbsp;malém, rovněž aspektem božské přírody.
Krásným nám nesmí připadat pouze to, co se nám líbí nebo co získá naši
sympatii. Sympatie a antipatie spočívá na vzájemném působení živlů. Dokonalé
zdraví je základní podmínkou k&nbsp;duchovnímu vzestupu. Chceme-li krásně
bydlet, musíme své obydlí, v&nbsp;tomto případě svoje tělo, učinit krásným a
harmonickým.</p>

<p>Dle univerzálních zákonů zastávají živly v&nbsp;těle určité funkce,
z&nbsp;nichž nejhlavnější jsou: budovatelské, udržovací a rozkladné. Pozitivní,
tedy budovatelská část v&nbsp;těle připadá aktivní stránce živlů. Udržovací
čili usměrňovací funkci řídí spojovací tj. neutrální část živlů a rozkladnou
tj. spalovací práci konají negativní živlové vlastnosti.</p>

<p>Zastává tudíž např. ohnivý princip po aktivní stránce s&nbsp;jeho elektrickým
fluidem aktivní, budovatelskou, expanzivní činnost a opak toho připadá jeho
negativní stránce. Vodní princip má po aktivní stránce na starosti
budovatelskou činnost a po stránce negativní se stará o rozklad veškerých
tekutin.</p>

<p>Vzdušný princip má za úkol usměrňovat v&nbsp;těle elektrické fluidum ohně a
magnetické fluidum vody a udržovat je v&nbsp;rovnováze. Proto je považován za
princip neutrální nebo zprostředkovatelský.</p>

<p>O zemním principu je v&nbsp;základním klíči o silách řečeno, že v&nbsp;těle
má úlohu udržovat pospolu všechny tři živlové činnosti. Ve své aktivitě
oživuje, sílí, buduje, udržuje atd., a v&nbsp;negativitě koná pravý opak.
Zemnímu principu náleží jak růst těla, tak i jeho úpadek (stárnutí).</p>

<p>Mohli bychom hovořit ještě o celé řadě živlových analogií v&nbsp;těle, avšak
tyto vysvětlivky nechť zatím postačí.</p>

<p>O činnosti živlů v&nbsp;těle věděli přesně všichni zasvěcenci všech dob.
Nikdy však o ní podrobně nepsali, pravděpodobně proto, aby zabránili jakémukoli
zneužití. Zasvěcenci rozdělili lidské tělo na tři základní pojmy a přiřkli:
hlavu principu ohnivému, břicho principu vodnímu a hrudník principu vzdušnému,
jakožto zprostředkovateli mezi ohněm a vodou. Na první pohled vidíme, že je
toto rozdělení správné, neboť v&nbsp;hlavě se odehrává vše aktivní, tedy
ohnivé, v&nbsp;břiše to opačné, vodní, práce šťáv, vyměšování atd. Hrudník
náleží vzduchu a má takřka úlohu zprostředkovatele, protože se v&nbsp;něm
dýchání děje mechanicky. A konečně zemní princip představuje se svou soudrživou
silou celé lidské tělo včetně kostí a masa.</p>

<p>Případnou otázku, kde a jakým způsobem se v&nbsp;hrubohmotném těle projevuje
princip akášický, si po hlubší úvaze může každý sám zodpovědět, a to tak, že se
v&nbsp;nejhrubší formě skrývá v&nbsp;krvi a spermatu, při vzájemném působení
těchto dvou látek v&nbsp;životnosti neboli vitalitě.</p>

<p>Jak jsem již řekl, tvoří ohnivý živel v&nbsp;těle fluidum elektrické a vodní
živel magnetické. Každé fluidum má dvě pólová záření: aktivní a pasivní.
Vzájemně střídavá působivost všech čtyř pólových záření se rovná čtyřpólovému
magnetu, který je totožný s&nbsp;tajemstvím Tetragramatonu, s&nbsp;kaba­listickým
JOD-HE-VAU-HE.</p>

<p>V&nbsp;lidském těle je proto elektromagnetické fluidum ve svém vnějším
záření životním magnetismem, je ódem, či jak to ještě jinak porůznu nazýváme.
Pravá strana lidského těla je u pravičáka aktivně elektrická a levá strana
pasivně magnetická. U levičáka je tomu naopak. Vyzařovací síla tohoto
elektromagnetického fluida závisí na tom, jak intenzivně živly v&nbsp;těle
působí. Čím zdravěji a ladněji působení živlů v&nbsp;těle probíhá, tím mocnější
a čistší je záření.</p>

<p>Vhodným cvičením, správným postojem a přesným dodržováním těchto zákonů
můžeme kapacitu, sílu a působivost tohoto elektromagnetického fluida neboli ódu
podle potřeby zvýšit nebo snížit. (Viz podrobnosti v&nbsp;praktické části
tohoto díla.)</p>

<p>Se známou nám elektřinou a magnetizmem nemá elektrické a magnetické fluidum
v&nbsp;lidském těle přímo nic společného, vztah je však obdobný. Tento zákon
analogie je důležitým činitelem v&nbsp;her­metické vědě a jeho znalost dává
zasvěcenci možnost konat s&nbsp;tímto klíčem pravé zázraky.</p>

<p>V&nbsp;potravě jsou živly obsaženy pomíchaně. Do těla se nám dostanou
chemickým procesem, který je v&nbsp;něm udržuje. Z&nbsp;hlediska medicíny
vyvolává příjem jakékoliv potravy spolu s&nbsp;dechem v&nbsp;těle spalovací
proces, v&nbsp;němž hermetik vidí mnohem více než pouhý chemický postup.
V&nbsp;tomto spalování spatřuje vzájemné rozpouštění potravy. Můžeme to
porovnat s&nbsp;ohněm, jehož plamen je udržován pomocí paliva.</p>

<p>Na udržování této práce, tedy na potravě a dechu, závisí život. Aby každý
živel obdržel potřebnou pohonnou látku, je záhodno přijímat potravu smíšenou,
která obsahuje živlové základní látky. Kdybychom byli např. po celý život
odkázáni pouze na jednostrannou stravu, naše tělo by bezpodmínečně onemocnělo,
jinými slovy, stalo by se disharmonickým. Rozkladný proces, vyvolaný vzduchem a
potravou, dodává živlům potřebnou látku, která je udržuje ve stálé činnosti. To
je přirozený způsob lidského života. Schází-li jednomu nebo druhému živlu
potřebná, tedy pohonná látka, projevuje se to hned v&nbsp;příslušných funkcích.</p>

<p>Dostane-li se např. ohnivý živel v&nbsp;těle k&nbsp;větší činnosti, pocítíme
žízeň, u vzdušného živlu hlad, u vodního nás obestře zima a u zemního se
dostaví únava. Rovněž každé přesycení živlů vyvolá v&nbsp;těle zvýšení jejich
činnosti. U ohně se projeví jako touha po pohybu a činnosti, voda způsobí větší
vyměšování. Přesycený vzduch nás upozorňuje, abychom se v&nbsp;jídle omezili a
přesycená zem se jeví v&nbsp;aspektech pohlavního života, což se nemusí vždy
vybíjet jen v&nbsp;pohlavních pudech, nýbrž (a to zejména u starších lidí), se
dostaví touha po zvýšené pracovní činnosti, po vnější tvořivosti apod.</p>

<p>Elektrické a magnetické fluidum má ve své polaritě, tedy aktivně a pasivně,
ve všech organických a anorganických tělesech z&nbsp;chemického, případně
alchymického hlediska za úkol tvoření kyselin a zásad. Po aktivní stránce buduje
a po pasivní rozpouští, rozkládá, ničí.</p>

<p>Tím je biologická činnost v&nbsp;těle vysvětlena. Výslednicí všeho je
koloběh života: zrodí se, prospívá, zraje a umírá, což je evoluční bytí všeho
stvořeného.</p>

<h3>DIETA</h3>

<p>Rozumná životospráva udržuje harmonii živlů v&nbsp;těle. Dojde-li
k&nbsp;disharmonii činnosti živlů tím, že jeden nebo druhý živel buď převládá,
nebo byl zeslaben, musíme učinit v&nbsp;přijímání potravy zvláštní opatření,
aby živly byly opět uvedeny do normálních kolejí či aby byly alespoň
v&nbsp;tomto směru příznivě ovlivněny. Z&nbsp;tohoto důvodu se pro zvláštní
případy předepisují nejrůznější diety. Již odedávna dospěl průměrný člověk
k&nbsp;tomuto názoru, aniž by byl pochopil jeho pravou příčinu.</p>

<p>Je-li živlová porucha takového rozsahu, že se disharmonie projevuje již
viditelně, nejedná se jen o pouhou disharmonii, nýbrž o skutečné onemocnění.
Nezbývá pak než sáhnout k&nbsp;drastičtějším prostředkům, aby opět došlo
k&nbsp;žádoucí harmonii, má-li být dosaženo úplného uzdravení a tělo uvedeno do
normálního chodu. Na této základně byly vybudovány všechny dosud známé léčebné
soustavy. Blíže je popsat nepovažuji za nutné, protože jsou všeobecně známy.</p>

<p>Přírodní léčba doporučuje termické prostředky, jako: lázně, zábaly, obklady,
bylinky, masáže apod. Alopatický lékař užívá koncentrovaných léčebných prostředků,
které mají vyvolat účinek odpovídající živlům a přispět k&nbsp;uzdravení.
Homeopat zvyšuje pomocí svých léčebných prostředků similia similibus curantur
činnost opačného živlu, aby ohrožený živel uvedl se zřetelem k&nbsp;jeho
polaritě do rovnováhy. Elektrohomeopat působí uplatněním svých prostředků přímo
na elektrické a magnetické fluidum, aby podle povahy onemocnění vyrovnal
náležitým zesílením těchto fluid rovněž živel, který se stal disharmonickým.</p>

<p>A tak sleduje každá léčebná soustava jeden a týž cíl tj. porušenou živlovou
rovnováhu opět napravit. Znalost působení živlů v&nbsp;těle dává magnetopatoyi
čili magnetizérovi mnohem větší možnost zasáhnout svými silami zejména tehdy,
když je s&nbsp;to probudit v&nbsp;sobě vědomě elektrické nebo magnetické fluidum,
zesílit je a dle analogických zákonů přenést na onemocnělou část těla.
Praktické stránce této léčebné metody věnuji v&nbsp;této knize zvláštní
kapitolu.</p>

<p>Tím by byly veškeré funkce těla dostatečně objasněny. Každou část těla
ovlivňuje dle analogie živlů ještě živel specifický, který se projevuje
v&nbsp;polaritě té které části těla. Zajímavá je skutečnost, že v&nbsp;chodu,
respektive v&nbsp;mechanizaci mají některé orgány střídavě z&nbsp;nitra navenek
elektrické, a zvenčí do nitra magnetické fluidum, které přispívá k&nbsp;tomu,
aby chod a funkce v&nbsp;celkovém organizmu byly harmonické a analogické. U
jiných orgánů je tomu naopak: elektrické fluidum působí zvenku i do nitra a
magnetické z&nbsp;nitra navenek. Znalost toho pólového záření nazývá hermetická
věda „okultní anatomií těla“. Znalost účinku této okultní anatomie je pro
každého zasvěcence velmi důležitá, chce-li své tělo znát, ovlivňovat a ovládat.</p>

<p>V&nbsp;dalším popisuji okultní anatomii lidského těla se zřetelem
k&nbsp;elektrickému a magnetickému fluidu, tedy v&nbsp;pozitivním i negativním
rozsahu činnosti.</p>

<p>Z&nbsp;těchto vysvětlivek může zejména magnetopat čerpat veliký užitek,
neboť dle ohniska nemoci volí pro onemocnělou část těla buď elektrické nebo
magnetické fluidum. I všem ostatním může tato znalost jen prospět.</p>

<h3>HLAVA</h3>

<p>Přední část hlavy elektrická, zadní magnetická. Pravá strana magnetická,
levá elektrická, vnitřek elektrický.</p>

<h3>OČI</h3>

<p>Přední i zadní část neutrální. Pravá a levá strana elektrická. Vnitřek
magnetický.</p>

<h3>UŠI</h3>

<p>Přední a zadní část neutrální, pravá strana magnetická, levá elektrická.
Vnitřek neutrální.</p>

<h3>ÚSTA A JAZYK</h3>

<p>Přední a zadní část neutrální, pravá a levá strana rovněž neutrální. Vnitřek
magnetický.</p>

<h3>KRK</h3>

<p>Přední a zadní část magnetická. Pravá strana magnetická, levá elektrická.
Vnitřek elektrický.</p>

<h3>HRUDNÍK</h3>

<p>Přední část elektromagnetická, zadní část elektrická. Pravá strana
neutrální, levá strana elektrická. Vnitřek neutrální.</p>

<h3>BŘICHO</h3>

<p>Přední část elektrická, zadní magnetická. Pravá strana magnetická, levá
elektrická. Vnitřek magnetický.</p>

<h3>RUCE</h3>

<p>Přední a zadní část neutrální. Pravá strana magnetická, levá elektrická.
Vnitřek neutrální.</p>

<h3>PRSTY pravé ruky</h3>

<p>Přední a zadní části neutrální. Pravá a levá strana elektrická. Vnitřek
neutrální.</p>

<h3>PRSTY levé ruky</h3>

<p>Přední a zadní části neutrální. Pravá a levá strana elektrická. Vnitřek
neutrální.</p>

<h3>NOHY</h3>

<p>Přední a zadní části neutrální. Pravá strana magnetická, levá elektrická.
Vnitřek neutrální.</p>

<h3>MUŽSKY POHLAVNÍ ÚD</h3>

<p>Přední část elektrická, zadní část neutrální. Pravá a levá strana neutrální.
Vnitřek magnetický.</p>

<h3>ŽENSKÉ POHLAVNÍ ÚSTROJÍ</h3>

<p>Přední část magnetická, zadní část neutrální. Pravá a levá strana neutrální.
Vnitřek elektrický.</p>

<h3>POSLEDNÍ OBRATEL PÁTEŘE a KONEČNÍK</h3>

<p>Přední a zadní části neutrální, pravá a levá strana neutrální, vnitřek
magnetický.</p>

<p>Na základě této okultní anatomie si může zasvěcenec sestavit klíčem
čtyřpólového magnetu dle potřeby další analogie. Alchymista z&nbsp;toho pozná,
že je lidské tělo opravdovým atanátorem, v&nbsp;němž se viditelně odehrává
nejdokonalejší alchymistický proces, ono veliké dílo, neboli příprava kamene
mudrců.</p>

<p>Tím by byla kapitola, pojednávající o těle, ukončena. Netvrdím, že jsem vzal
zřetel na vše, avšak s&nbsp;ohledem na živly, na čtyřpólový magnet, řekl jsem o
těle to nejdůležitější a odhalil tajemství Tetragramatonu, majícího vztah
k&nbsp;tělu.</p>

<h2 align=left style='text-align:left'>Hmotný svět (hmotná úroveň)</h2>

<p>V&nbsp;této kapitole nehodlám popisovat hrubohmotný svět se zřetelem
k&nbsp;říši nerostné, rostlinné a zvířecí, nechci se též zabývat fyzikálními
úkazy v&nbsp;přírodě, neboť jsme se o nich učili již ve škole; např. že je
severní a jižní točna, jak dochází k&nbsp;dešti, co způsobuje bouři atd.
Nastávajícího zasvěcence budou tyto úkazy zajímat méně a jistě bude spíše
toužit po tom, aby poznal hmotný svět pomocí živlů a jejich polarity. Není také
třeba se zvláště zmiňovat o tom, že je na naší planetě oheň, voda‚ vzduch a
zem, neboť to je každému logicky myslícímu člověku jasné.</p>

<p>Avšak přece jen bude dobře, kdy nastávající zasvěcenec pozná příčinu a
činnost všech čtyř živlů, aby jich mohl dle příslušných analogií jiných úrovní
správně použít. Jak je možno na základě znalosti hrubohmotných živlů navázat
současně styky s&nbsp;vyššími světy, zůstává vyhrazeno dalšímu pojednání o
praktickém využití magických schopností. Zatím je důležité vědět, že se na naší
zemi odehrává práce živlů nejjemnějším způsobem právě tak, jako v&nbsp;lidském
těle. Sledujeme-li analogii k&nbsp;lidskému tělu, přijdeme na to, jak utvořit
k&nbsp;živlům rovnoběžku a chtíce nechtíce musíme uznat, že analogie
k&nbsp;lidskému tělu je oprávněná.</p>

<p>Ke kapitole, ve které hovořím o těle, o životosprávě a o funkcích živlů
v&nbsp;těle, zbývá jen ještě dodat, že zasvěcenec, jenž se naučí manipulovat se
živly v&nbsp;jejich nejjemnější formě, dokáže již na vlastním těle hotové
zázraky. Ale nejen to; může potom také právem tvrdit, že v&nbsp;tomto směru
není nic nemožného.</p>

<p>V&nbsp;zemním principu působí kromě ostatních živlů také čtyřpólový magnet
se svou polaritou. Ohnivý živel má ve své aktivitě v&nbsp;přírodě úkol vše
oživovat a ve své negativitě pravý opak, tedy vše rozkládat a ničit.</p>

<p>Vodní živel má po aktivní stránce rovněž budovat a po negativní ničit.
Vzdušný živel je se svou podvojnou polaritou v&nbsp;přírodě neutrálním,
vyrovnávajícím a udržovacím principem.</p>

<p>Zemní živel sdružuje v&nbsp;sobě následkem své specifické vlastnosti o
kohezi ony dva hlavní živly ohně a vody s&nbsp;neutrálností vzduchu, takže
můžeme zemní živel považovat za nejhrubohmotnější.</p>

<p>Jak jsem v&nbsp;kapitole o těle již podotkl, vznikají vzájemným působením
ohnivého a vodního živlu na základě týchž zákonů, jako v&nbsp;těle dvě základní
fluida se vzájemnou činností a to elektrické a magnetické. Zmíněné dva živly
řídí svými fluidy vše hmotné na naší zemi, ovlivňují veškeré chemické pochody
vně i uvnitř země, v&nbsp;říši nerostů, rostlinstva a zvířeny. Z&nbsp;toho
vyplývá, že se elektrické fluidum nachází ve středu a fluidum magnetické na
povrchu naší země. Toto magnetické fluidum povrchu zemského udržuje vše hmotné,
týkající se soudržnosti (koheze), nehledě k&nbsp;vlastnosti vodního principu.</p>

<p>Specifickou vlastností každého tělesa, závislého na složitosti živlu je, že
má každý předmět se zřetelem na elektrické fluidum určité záření, což jsou tak
zvané elektronové kmity, které k&nbsp;sobě přitahuje všeobecně magnetické
fluidum hmotného světa. Tuto přitažlivost nazýváme váhou. Váha je tedy úkazem
přitažlivé síly země. Známá nám přitažlivost železa a niklu je malým příkladem,
výstižněji řečeno je vlastně jen napodobeninou toho, co se na naší zemi děje ve
velkém. To, co na naší zemi známe jako magnetismus a elektřinu, je úkazem
čtyřpólového magnetu, neboť jak víme, lze libovolně přeměnit magnetismus
v&nbsp;elektřinu a mechanickou cestou opět elektřinu v&nbsp;magnetismus.
Přeměňování jedné síly v&nbsp;druhou je vlastně již alchymistickým nebo
magickým pochodem, který během doby tak zevšeobecněl, že se v&nbsp;něm alchymie
nebo magie již nespatřuje a připisuje se tedy jednoduše fyzikální vědě.</p>

<p>Na základě toho vidíme, že i zde je možnost použití čtyřpólového magnetu a
každý hermetik ví dle zákonů o problému magnetismu a elektřiny, a to nejenom
v&nbsp;těle, jak v&nbsp;kapitole řečeno, nýbrž také v&nbsp;hrubohmotném světě,
že to, <i>co je nahoře, jest také to, co je dole</i>.</p>

<p>Každý zasvěcenec, jenž je schopen užít všech živlových sil neboli velkého
tajemství Tetragramatonu na všech úrovních, dokáže také na našem hmotném světě
velké věci, které v&nbsp;očích nezasvěcence budou platit za hotové zázraky. Pro
zasvěcence to však zázraky nejsou. I největší zvláštnost může na základě
znalosti zákonů vysvětlit.</p>

<p>Na této zde popsané zásadě spočívá na naší zemi všechen růst, veškeré zrání,
všechen život a také veškeré umírání. Zasvěcenci je následkem toho také jasné,
že smrt neznamená rozpadnutí v&nbsp;nic, nýbrž je pouhým přechodem
z&nbsp;jednoho stadia do druhého.</p>

<p>Hmotný svět vzešel z&nbsp;akášického principu, což je onen nám známý éter. A
tento akášický princip Svět také řídí a udržuje. Z&nbsp;toho jasně vyplývá, že
přenos elektrického a magnetického fluida je původcem všech vynálezů, které se
týkají přenosu do dálky éterem, jako např. rádio, telegrafie, telefonie,
televize a budou původcem i všech ostatních vynálezů, které ještě budoucnost
pomocí elektrického a magnetického fluida v&nbsp;éteru objeví. Avšak základna a
zákony byly, jsou a zůstanou vždy tytéž.</p>

<p>O samotném působení jednotlivých magnetických a elektrických fluid na hmotné
úrovni by se dala napsat objemná kniha s&nbsp;velmi poutavým obsahem. Avšak
vnímavý čtenář, který se rozhodne jít cestou zasvěcení a nenechá se z&nbsp;ní
žádnými vlivy odradit, pozná sám nejrůznější variace sil a vlastností. Vynaloženým
úsilím získá poznání, které ho za vše štědře odmění.</p>

<h2 align=left style='text-align:left'>DUŠE (ASTRÁLNÍ TĚLO)</h2>

<p>Jemnějšími živlovými kmity, elektrickým a magnetickým fluidem živlové
polarity povstal vlastně člověk; duše pak z&nbsp;akášického principu neboli
z&nbsp;nejjemnějších kmitů éteru. Tak, jako ve hmotném těle působí funkce
živlů, je tomu stejně s&nbsp;funkcemi duše, čili tak zvaného těla astrálního.
Duše je spojená a srostlá s&nbsp;tělem pomocí čtyřpólového magnetu a jeho
specifických vlastností. Splynutí se stává analogicky k&nbsp;tělu elektromagnetickým
vlivem živlů.</p>

<p>Práci živlů, tzv. elektromagnetické fluidum duše, nazýváme mluvou zasvěcenců
astrální matricí neboli životem. Tuto astrální matrici či elektrické fluidum
duše nelze ztotožnit s&nbsp;aurou, o které píší okultisté a ke které se ještě
vrátím. U astrální matrice nebo u elektrického fluida jde o pojítko mezi tělem
a duší. Ohnivý princip zastává i v&nbsp;duši funkci budovatelskou, vodní
princip funkci oživovací, vzdušný princip vyrovnává a zemní princip se stará o
spojitost, růst a udržování. Astrální tělo má tytéž funkce jako tělo hmotné.</p>

<p>Člověku je dáno pět smyslů, které odpovídají pěti živlům. Těchto smyslů
používá astrální tělo neboli duše k&nbsp;tomu, aby pomocí tělesných smyslů
přijímala vlivy fyzického světa. Toto vnímání a zaměstnávání oněch pěti smyslů
prostřednictvím astrálního a hmotného těla se děje naším nesmrtelným duchem.
Proč je duch nesmrtelný, vysvětluji v&nbsp;dalším obsahu. Bez činnosti ducha
v&nbsp;duši by se astrální tělo stalo neživým a rozložilo by se na své
součástky.</p>

<p>Protože by duch bez pomoci duše nemohl působit, je tudíž astrální tělo
střediskem všech vlastností nesmrtelného ducha. Podle vývinu a zralosti má
rozličné elektrické nebo magnetické fluidické chvění, které se v&nbsp;duši
znatelně projevuje čtyřmi druhy povahy. Dle toho, jaký živel převládá, rozeznáváme
povahu</p>

<p>cholerickou<br>
sangvinickou<br>
melancholickou a<br>
flegmatickou.</p>

<p>&nbsp;</p>

<p>Cholerická povaha vyvěrá z&nbsp;ohnivého živlu, sangvinická povaha ze živlu
vzdušného, melancholická z&nbsp;vodního živlu a flegmatická ze živlu zemského.
Dle síly a chvění zmíněného živlu se projevuje v&nbsp;různých vlastnostech také
síla a expanze fluidického kolísání.</p>

<p>Každý z&nbsp;těchto čtyř, povahu člověka určujících živlů, má po aktivní
stránce vše dobré neboli dobré vlastnosti a po pasivní stránce vše opačné, tedy
vlastnosti negativní. Není zde možno uvést přesné sestavení účinnosti všech
živlů. Pro nastávajícího zasvěcence bude lépe, když vlastní meditací postupem
času objeví další účinky sám. Na cestě k&nbsp;zasvěcení to má i svůj zvláštní
význam. V&nbsp;dalším uvedu pouze některé příklady:</p>

<p>Cholerická povaha má ve své aktivní polaritě tyto dobré vlastnosti:
aktivnost, horlivost, nadšení, odvahu, rozhodnost, sílu tvořivosti, smělost,
snaživost atd.</p>

<p>V&nbsp;negativní polaritě jsou to: hádavost, nemírnost, podrážděnost, pud
vše zničit, vášnivost, žárlivost, žravost atd.</p>

<p>Sangvinická povaha má po stránce aktivní: bdělost, bezstarostnost,
dobrosrdečnost, důvěřivost, hbitost, jasnost, lehkost, neodvislost, obratnost,
optimismus, píli, pronikavost, radost, usměvavost atd.</p>

<p>Po stránce negativní: klevetivost, mazanost, nedostatek vytrvalosti,
nepoctivost, pomlouvačnost, povídavost, proměnlivost, urážlivost, zchytralost,
žvanivost atd.</p>

<p>Melancholická povaha se ve své aktivitě projevuje: důvěřivostí, horoucností,
chápavostí, klidem, milosrdenstvím, oddaností, odpouštěním, poddajností, schopností
meditační, skromností, soucitem, úctou, vážností, vroucností, zahloubaností,
zvnitřněním atd.</p>

<p>V&nbsp;negativitě: leností, lhostejností, nepoddajností, nesmělostí,
netečností, sklíčeností atd.</p>

<p>Flegmatická povaha má po aktivní stránce tyto dobré vlastností:
cílevědomost, dochvilnost, důkladnost, důslednost, neomylnost, obezřetnost,
odolnost, odpovědnost, opatrnost, pevnost, rezervovanost, soustředěnost,
spolehlivost, střízlivost, svědomitost, úctu, vážnost, věcnost, vytrvalost atd.</p>

<p>Po negativní stránce jsou to: fádnost, ledabylost, lenivost, lhostejnost,
málomluvnost, nedochvilnost, nesvědomitost, plachost, pohrdlivost, těžkopádnost
atd.</p>

<p>Vlastnosti živlů jsou dle toho, které z&nbsp;nich převládají, základnou
povahy člověka. Intenzita zmíněných, navenek se projevujících vlastností,
závisí na polaritě tj. na elektrickém a magnetickém fluidu. Celkový vliv
povahových účinků způsobuje navenek určité záření, které se odborně nazývá
aurou. Tuto auru nelze zaměňovat s&nbsp;astrální matricí, ježto je mezi oběma
veliký rozdíl. Astrální matrice je pojítkem mezi tělem a duší, kdežto aura je
záření živlových účinků, projevujících se aktivně nebo pasivně v&nbsp;různých
vlastnostech. Toto záření vyvolává v&nbsp;celé duši určitou vibraci, která má
pak své zvláštní zabarvení. Toto zabarvení umožňuje zasvěcenci vidět astrálním
zrakem svou vlastní auru i auru jiných bytostí. Pravý jasnovidec může potom dle
rozpoznané aury zjistit u každého nejen základní povahu, ale vidí i účinek,
respektive polaritu duševních kmitů, kterou může případně i ovlivnit.</p>

<p>O tomto námětu hovořím ještě podrobněji ve zvláštní kapitole o introspekci.
Temperament člověka ovlivňuje jeho povahu a obojí tvoří jeho celkový výsledek
záření duše čili auru. Obrazy velkých zasvěcenců a svatých mají zpravidla
svatozář, která je totožná s&nbsp;aurou, zde popsanou.</p>

<p>Kromě povahy, temperamentu a práce elektromagnetického fluida má astrální
tělo ještě dvě sídla v&nbsp;mozku. Ve velkém mozku se nachází normální vědomí a
v&nbsp;malém mozku opak normálního vědomí tj. podvědomí. Jejich funkce popisuji
blíže v&nbsp;kapitole o duchu.</p>

<p>Jak jsem již řekl, je duše právě tak jako tělo rozdělena podle živlů.
Duševní funkce, síly a vlastnosti mají i v&nbsp;duši určitá, všem živlům
obdobná střediska, která indická filozofie nazývá lotosy. Probouzení těchto
lotosů se v&nbsp;indické nauce nazývá Kundalini-Yogou. Tato střediska neboli
lotosy nehodlám podrobně popisovat, protože se o nich může každý dočíst
v&nbsp;příslušné literatuře. Zmiňuji se o nich proto jen letmo:</p>

<p>Nejspodnější středisko, zvané Múladhára neboli zemní středisko, se nachází
v&nbsp;nejspodnější části duše.</p>

<p>Další, tj. vodní středisko je v&nbsp;okolí pohlavních orgánů a jmenuje se
dle indické terminologie Svadhistána.</p>

<p>Středisko ohně, jako střed duše, je v&nbsp;okolí pupku a má název Manipúra.</p>

<p>Středisko vzduchu, jakožto vyrovnávajícího živlu, je v&nbsp;okolí srdce a má
název Anáháta.</p>

<p>Středisko éteru neboli akášického principu nutno vidět v&nbsp;krku a má
název Višudha.</p>

<p>Další středisko a to vůle, rozumu a intelektu má název Ajna (čti adžňa) a
nachází se mezi obočím.</p>

<p>Nejvyšší – božské středisko – je tisíciplátečný lotos Sahasrára pod temenem
hlavy, z&nbsp;něhož prýští a jsou ovlivňovány síly všech ostatních lotosů.</p>

<p>Od nejhořejšího, nejvyššího centra počínaje, probíhá podél páteře až do
nejspodnějšího zemního střediska jakoby průchodem tzv. Sušumna – neboli nám již
známý akášický princip. Ten má za úkol spojovat a usměrňovat všechna ostatní
střediska. O probuzení hadí síly v&nbsp;jednotlivých střediscích hovořím ještě
v&nbsp;dalším pojednání. Popis duše má především objasnit souvislost živlů
v&nbsp;ní spolu s&nbsp;jejich podvojnou polaritou. Z&nbsp;toho můžeme
pozorovat, jak tělo i duše a jejich působení žije a pracuje, jak jejich
rozložení podléhá nezměnitelným zákonům čtyřpólového magnetu, tj. tajemství
Tetragramatonu, kterými se také řídí. Pakliže budoucí zasvěcenec vše správně a
pozorně uváží, získá jasný přehled nejen o funkcích těla, ale i o duši a může
si dle prazákonů o vzájemném působení učinit jasnou představu.</p>

<h2 align=left style='text-align:left'>ASTRALNI ÚROVEŇ</h2>

<p>O této lze říci, že platí mnohdy za čtvrtou dimenzi. Nevyšla však
z&nbsp;oněch čtyř živlů, nýbrž je určitým stupněm hustoty akášického principu,
tedy všeho toho, co se až dosud ve hmotném světě odehrávalo, co se právě děje a
v&nbsp;budoucnu bude ještě dít, dále co má svůj původ, svůj směr a svoji
životní jsoucnost.</p>

<p>Jak již bylo řečeno, je akáša v&nbsp;nejjemnější formě nám známý éter,
v&nbsp;němž se kromě jiného pohybují a šíří elektrické a magnetické kmity.
Astrální úroveň je tedy také sférou vibrací, ve které má svůj původ světlo,
zvuk, barva a rytmus, zkrátka všechen život ve všem stvořeném. Jelikož je akáša
původ všeho bytí, zrcadlí (odráží) se v&nbsp;ní samozřejmě také vše to, co již
bylo stvořeno, co se v&nbsp;přítomné době právě tvoří a co se v&nbsp;příštích
dobách bude ještě vytvářet. V&nbsp;astrální úrovni se zřejmě jeví emanace
věčného, což nemá počátku ani konce a je proto bez času a prostrou. Zasvěcenec,
který se v&nbsp;této úrovní vyzná, může zde nalézt vše, ať je to minulé,
přítomné či budoucí. Dosah a pojetí toho všeho závisí na stupni jeho
dokonalosti.</p>

<p>Téměř všechna náboženství, všichni okultisté a spiritisté rozumí pod
astrální úrovní „onen svět“. Pro zasvěcence tento výraz neplatí a on se proto
také smrti nebojí, neboť je mu tento pojem cizí. Jestliže se rozkladnou prací
živlů nebo náhlým přerušením astrální matrice, která je pojítkem mezi hmotným a
astrálním tělem, uvolní, nastane stav, který se sice všeobecně pokládá za smrt,
je ale ve skutečnosti pouhým přechodem z&nbsp;tohoto světa do astrální úrovně.
Na základě tohoto zákona nemá zasvěcenec ze smrti strach: dobře ví, že nepůjde
do neznáma. Zvládnutím živlů může kromě mnoha jiného uvolnit také astrální
matrici a dosáhnout tím spontánního odloučení astrálního těla od hmoty. Tímto
způsobem může pak se svým astrálním tělem vyhledat nejodlehlejší místa, může se
pohybovat v&nbsp;nejrozmanitějších úrovních apod. Tím se mohou kladně vysvětlit
veškerá tvrzení o některých svatých, kteří byli viděni současně na několika
místech.</p>

<p>Astrální úroveň má různé druhy obyvatel. Předně jsou to duše zemřelých,
které se dle své duchovní zralosti zdržují v&nbsp;určitém stupni hustoty. Různá
náboženství ho mají za nebe nebo peklo, ovšem pro zasvěcence je to pouhá
symbolika. Čím dokonalejší, šlechetnější a čistší bytost je, tím čistší a
jemnější je stupeň hustoty, v&nbsp;němž může přebývat. Její astrální tělo se
pozvolna rozpouští a bytost se přizpůsobí kmitům onoho stupně, respektive se
s&nbsp;ním ztotožní. Jak vidíme, závisí toto ztotožnění na zralosti a duchovním
zdokonalení, kterého bytost dosáhla ve světě hmotném.</p>

<p>Kromě toho je astrální úroveň obývána ještě celou řadou jiných bytostí,
z&nbsp;nichž zde uvádím jen několik. Jsou to např. tzv. elementárové; bytosti
s&nbsp;jednou nebo jen omezeným počtem vlastností, podle toho, jaké živlové
kmity převládají. Tito elementárové se udržují toutéž vibrací, kterou lidská
bytost vysílá do astrálu. Jsou mezi nimi i tací, kteří dosáhli určitého stupně
inteligence. Těch pak obyčejně používají mágové, aby prostřednictvím těchto
nižších sil ukájeli své sobecké choutky.</p>

<p>Jiným druhem astrálních bytostí jsou tzv. larvy, které astrální matrice
intenzivní citovou myšlenkou vyvolá vědomě, či nevědomě v&nbsp;život. Nejsou to
přímé bytosti, nýbrž pouhé tvary, které udržují při životě vášně animálního
světa a jež se zdržují na nejnižším stupni astrální úrovně. Pud sebezáchovy je
vhání do blízkosti lidí s&nbsp;takovými vášněmi, které těmto tvarům vyhovují.
Přímo nebo nepřímo usilují o to, aby probudily a roznítily v&nbsp;člověku
dřímající pudy. Podaří-li se jim strhnout člověka k&nbsp;takové vášni, která
jim vyhovuje, živí, udržují a posilují se zářením, které vyvolá v&nbsp;člověku
vášeň. Člověk zatížený mnoha vášněmi jev nejnižší sféře své astrální úrovně
přímo obklopen četou takových larev. Boj s&nbsp;nimi je urputný a v&nbsp;magii
tvoří při ovládání živlů svízelnou překážku. O tom však ještě podrobněji
v&nbsp;kapitole o introspekci.</p>

<p>Kromě toho jsou zde ještě elementárové a larvy, které můžeme utvořit
magickou cestou. O tom rovněž více v&nbsp;praktické části tohoto díla.</p>

<p>Musíme se ještě zmínit o jednom druhu bytostí, s&nbsp;nimiž se zasvěcenec
často setká na astrální úrovni a to o bytostech oněch čtyř čistých živlů.</p>

<p>V&nbsp;ohnivém živlu jsou to Salamandři, ve vzdušném živlu jsou to Sylfy, ve
vodním živlu jsou to Rusalky neboli Undiny a v&nbsp;zemním živlu jsou to
Trpaslíci nebolí gnómové.</p>

<p>Všechny tyto bytosti jsou takřka spojkou mezi astrální úrovní a pozemskými
živly. Jak navázat styk s&nbsp;těmito bytostmi, jak je ovládat, čeho všeho
můžeme jimi dosáhnout, se čtenář dočte rovněž v&nbsp;praktické části tohoto
díla, které věnuji zvláštní kapitolu nazvanou „Magie živlů“.</p>

<p>Je ještě řada jiných bytostí, jako satyrové, lesní žínky, vodní mužíci atd.,
o kterých by se dalo mnoho hovořit. I když to zní jako báchorka,
v&nbsp;astrální úrovni jsou to právě takové skutečnosti, jako u všech
pozemských bytostí. Jasnovidné oko zasvěcence je vidí všechny, může kdykoliv
s&nbsp;nimi navázat styk, čímž je každá pochybnost o jejich existenci předem
vyloučena. Proto musí budoucí zasvěcenec nejdříve dosáhnout zralosti, musí se
naučit zkoumání, aby si o všem mohl sám učinit správný úsudek.</p>

<h2 align=left style='text-align:left'>DUCH</h2>

<p>Jak již bylo řečeno, je člověk stvořen podle obrazu božího a sestává
z&nbsp;těla, duše a ducha. Předcházející kapitoly nás poučily o tom, že tělo a
duše jsou pouhým obalem, neboli oděvem ducha a jsou tedy pomíjející. Je tudíž
pouze duch nesmrtelnou částí a věrným obrazem božím. Není snadné rozebrat a
popsat vhodnými slovy něco božského, nesmrtelného, nepomíjejícího. Ale i zde
můžeme jako u každého problému vzít na pomoc klíč čtyřpólového magnetu.</p>

<p>Z&nbsp;nejvyšší prapříčiny (akáši), z&nbsp;prazdroje všeho bytí,
z&nbsp;duchovní pralátky vzešel duch, duchovní Já se čtyřmi specifickými
živlovými vlastnostmi, které náleží nesmrtelnému, podle obrazu božího
stvořenému duchu.</p>

<p>Ohnivý princip, tj. impulzivní část tvoří vůle. Vzdušný princip se projevuje
v&nbsp;intelektu (rozumu). Vodní princip se projevuje v&nbsp;životě, respektive
v&nbsp;pocitu, a zemní princip, jakožto spojka všech tří živlů, ve vědomí Já.</p>

<p>Tyto čtyři praživly jsou základnou všech ostatních vlastností ducha. Typická
část pátého tj. éterického principu (akáši) se ve svém nejvyšším aspektu
projevuje ve víře a v&nbsp;nejnižší, takřka v&nbsp;nejjemnější formě,v pudu
sebezáchovy. Každý z&nbsp;oněch čtyř zde jmenovaných živlových principů má přesně
dle zákona analogie polarity ještě mnoho aspektů jak po stránce pozitivní, tak
i negativní. Všechny dohromady tvoří ono „JÁ“ neboli DUCHA.</p>

<p>Tak můžeme např. moc, sílu a vášeň připsat ohnivému principu; paměť,
schopnost posuzovací a rozlišovací principu vzdušnému; svědomí a intuicí částí
vodní; sobectví, pud sebezáchovy a rozmnožovací, zemní částí ducha.</p>

<p>Zabralo by mnoho místa, kdybychom chtěli uvést všechny kvality ducha se
zřetelem k&nbsp;živlům. Budoucí zasvěcenec si je může bedlivým studiem a
hlubokou meditací s&nbsp;ohledem na zákonitost analogie čtyřpólového magnetu
zjistit. Je to práce vděčná, která by nikdy neměla zůstat bez povšimnutí,
protože poznání a ovládání živlů zaručuje úspěch a přináší dobré ovoce.</p>

<p>V&nbsp;kapitolách o těle, duši a duchu jsem vylíčil člověka v&nbsp;jeho
dokonalé formě. Žákovi musí být již jasné, jak důležitá je v&nbsp;zasvěcení a
zejména v&nbsp;magické a mystické praxi, ba ve všech tajích, dokonalá znalost
vlastního malého univerza. Většina spisovatelů tuto nejdůležitější část, tuto základnu
vynechává, buď z&nbsp;naprosté neznalosti nebo z&nbsp;jiných pádných důvodů.</p>

<h2 align=left style='text-align:left'>MENTÁLNÍ ÚROVEŇ</h2>

<p>Tak, jako má tělo svou pozemskou a astrální tělo neboli duše svou astrální
úroveň, má i duch svou vlastní sféru, tak zvanou mentální úroveň. Je to sféra
ducha se všemi jeho silami.</p>

<p>Obě úrovně, jak hmotná tak i astrální, vznikly působením oněch čtyř živlů
z&nbsp;akáši neboli z&nbsp;principu příčiny oné sféry a i mentální úroveň
spočívá na téže bázi a vyšla rovněž z&nbsp;akášického principu ducha. Právě
tak, jako duch tvoří v&nbsp;sobě náležitou prací čtyřpólový magnet a projevuje
analogicky s&nbsp;astrálním tělem navenek své elektromagnetické fluidum
následkem působení živlů jakožto průvodní zjev své polarity, je tomu u
mentálního těla v&nbsp;mentální neboli duchovní úrovni.</p>

<p>Astrální tělo tvoří následkem elektromagnetického fluida astrálního světa
astrální matricí, tzv. astrální ód. Stejně je tomu u elektromagnetického fluida
mentálního světa, které tvoří mentální matrici, poutající mentální tělo na
astrální.</p>

<p>Tato mentální matrice neboli ód, tzv. mentální hmota, je nejsubtilnější
formou akáši, která řídí a udržuje činnost ducha v&nbsp;astrálním těle. Tato
mentální hmota je rovněž elektromagnetická a je vodítkem myšlenek a představ
k&nbsp;vědomí ducha, který je pomocí astrálního a hmotného těla uvádí
v&nbsp;činnost. Mentální matrice, neboli mentální ód, je se svým dvoupólovým
fluidem nejjemnější látkou, kterou si v&nbsp;těle můžeme vůbec představit.</p>

<p>Sféra mentální je zároveň sférou myšlenek, majících svůj původ ve světě
představ, tedy v&nbsp;akáše ducha. Každé myšlence předchází základní idea, která
podle své povahy přijímá určitý tvar a jako myšlenková forma nebo plastický
obraz se dostává éterickým principem neboli mentální matricí k&nbsp;vědomí Já.
Člověk sám není tedy původcem myšlenek, nýbrž původ každé myšlenky musíme
hledat v&nbsp;nejvyšší akášické sféře mentální úrovně.</p>

<p>Duch člověka je podle situace, ve které se nachází, takřka přijímačem, je
anténou myšlenek ze světa idejí. Jelikož je svět idejí vše ve všem, pochází
každá nová myšlenka, každý nový vynález, zkrátka vše, co se člověk domnívá, že
sám ze sebe vytvořil, z&nbsp;tohoto světa idejí. A příjem nových myšlenek
závisí na postoji a zralosti ducha.</p>

<p>Každou myšlenku ovládá naprosto čistý živel, zejména tehdy, jde-li o
myšlenku s&nbsp;abstraktní idejí. Má-li ale myšlenka více kombinací ze světa
idejí, působí v&nbsp;ní více živlů, což se projevuje tvarem i zářením. Pouze
abstraktní myšlenky mají čisté živly a také čistá pólová záření, ježto
pocházejí z&nbsp;jedné ideje přímo ze světa příčin.</p>

<p>Z&nbsp;těchto poznatků vidíme, že jde o působení čistě elektrických, čistě
magnetických, indiferentních a neutrálních myšlenek. Každá z&nbsp;nich má zcela
podle ideje v&nbsp;mentální úrovni svou vlastní formu, barvu a záření
(vibraci). Čtyřpólový magnet ducha uvádí myšlenku k&nbsp;vědomí, které jí řídí
dále až k&nbsp;samotnému uskutečnění. Každá na hmotném světě utvořená věc má
proto myšlenkou a vědomím ducha ve světě idejí svou příčinu a pochopitelně se
zde i odráží. Nejde-li přímo o abstraktní ideu, může se uplatnit více
myšlenkových útvarů. Takové myšlenky jsou potom buď elektrické nebo magnetické
či elektromagnetické, podle toho, která živlová vlastnost v&nbsp;myšlence
převládá.</p>

<p>Hmotná úroveň podléhá času a prostoru. Astrální úroveň, sféra pomíjejícího
nebo proměnitelného ducha, je vázána na prostor a mentální úroveň je bez času a
prostoru. Totéž platí o veškerých vlastnostech ducha. Pouze pojetí myšlenky
v&nbsp;astrálním těle potřebuje určité časové rozpětí, protože spojovací páska
astrální a hmotné matrice je ve spojitostí vázána na čas a prostor. Chod
myšlenek je podmíněn zralostí ducha a je proto u každého člověka jiný. Čím je
člověk zralejší, čím duchovně vyspělejší, tím rychlejší je chod jeho myšlenek
v&nbsp;duchu.</p>

<p>I mentální úroveň má, stejně jako astrální, své obyvatele. Vedle
myšlenkových útvarů jsou to především zemřelí, jejichž astrální těla se na
základě jejích zralosti působením živlů již rozložila, takže dle stupně
dokonalosti mohou obývat jim přiřčené oblasti mentální úrovně.</p>

<p>Mentální sféra je kromě toho také sférou elementálů. To jsou bytosti, které
člověk utvořil neustálou intenzivní myšlenkou, ať již vědomě či nevědomě.
Bytost elementální není ještě natolik zhuštěna, aby si mohla astrální obal sama
utvořit nebo jej přijmout. Působí proto v&nbsp;duchovním světě.</p>

<p>Rozdíl mezí myšlenkovým útvarem a elementálem vězí v&nbsp;tom, že myšlenkový
útvar pozůstává z&nbsp;více ideí. Elementál naproti tomu má určitou dávku
vědomí, tudíž pud sebezáchovy, avšak od ostatních mentálních živočichů se
podstatně neliší, ba naopak může mít totéž zabarvení, jako útvar myšlenkový.
Zasvěcenci často používají těchto elementálních bytostí. Jak můžeme takový
elementál utvořit vědomě, jak ho můžeme udržovat a upotřebit k&nbsp;určitým
účelům, popisuji v&nbsp;praktické části této knihy. O mentální úrovní bych mohl
ještě mnoho říci, zejména o zvláštních specifických vlastnostech jednotlivých
bytostí. Pro povzbuzení k&nbsp;práci a pro objasnění mentální úrovně
v&nbsp;hrubších obrysech jistě toto vše postačí.</p>

<h2 align=left style='text-align:left'>PRAVDA</h2>

<p>Zanechme nyní na chvíli mikrokosmu, tedy člověka s&nbsp;jeho pozemskou,
astrální a mentální duší a věnujme se jiným problémům, které musí budoucí
zasvěcenec rovněž dokázat správně rozluštit. Je to především problém pravdy,
s&nbsp;nímž se již leckterý filozof častokrát zabýval a ani my nezůstaneme
tohoto úkolu ušetřeni.</p>

<p>Na tomto místě probereme pouze ony pravdy, o jejichž znalosti musíme mít
jasnou představu. Pravda závisí na poznání každého jednotlivce. A jelikož
nemáme všichni jedno a totéž poznání, nemůžeme také problém pravdy
zevšeobecnit. Každý jednotlivec má dle zralosti a poznání, je-li jeho úmysl
poctivý, ze svého hlediska svou vlastní pravdu. O absolutní pravdě může však
hovořit pouze člověk, jenž zná a ovládá absolutní zákony makro- i mikrokosmu.
Určité aspekty pravdy uznává zajisté bez rozdílu každý. Nikdo nebude pochybovat
např. o životě, vůli, paměti a rozumu a jistě ho také nenapadne, aby tato fakta
popíral. Žádný pravý zasvěcenec nebude nikomu, kdo není dostatečně zralý,
vnucovat svou pravdu, protože by byla chápána zase jen z&nbsp;individuálního
hlediska jednotlivce. Bylo by proto bezúčelné hovořit s&nbsp;nezasvěcenci o
vyšších pravdách, nejde-li ovšem o takové lidi, kteří k&nbsp;těmto pravdám
spějí tj. začínají pro ně uzrávat. Vše ostatní by bylo profanací a
z&nbsp;magického hlediska nesprávné. Každý nechť dbá slov velikého Mistra
křesťanství, která zní „Neházejte perly sviním!“</p>

<p>K&nbsp;pravdě náleží též schopnost rozlišovat správně vědění od moudrosti.
Vědění je ve všech odvětvích lidské činností závislé od zralosti, dále na
vnímací schopnosti a na inteligenci rozumu a paměti bez ohledu na to, jak a čím
jsme své vědomosti obohacovali, zda čtením nebo jinými zkušenostmi.</p>

<p>Mezí věděním a moudrostí je ohromný rozdíl a mnohem snáze se získává vědění
nežli moudrost; tato není nijak závislá na vědění, ačkoliv je obojí do jisté
míry identické. Zdroj moudrosti je v&nbsp;Bohu, tedy v&nbsp;principu příčiny (v
akáše), ve všech úrovních hmotného, astrálního a mentálního světa. Moudrost
nezávisí ani na rozumu ani na paměti, nýbrž na zralosti, čistotě a dokonalosti
každého jednotlivce. Moudrost můžeme považovat také za vývojový stupeň
vlastního Já. Dospíváme tudíž k&nbsp;poznání nejen rozumem, nýbrž převážně
intuicí nebo inspirací. Stupeň moudrosti určuje tedy vývojový stupeň člověka.
Tím však není řečeno, že máme vědění zanedbávat, naopak, vědění a moudrost musí
držet stejný krok. Zasvěcenec bude proto vždy dbát na to, aby spěl kupředu jak
ve vědění, tak i v&nbsp;moudrosti, neboť ve vývoji nesmí ani jedno ani druhé
pokulhávat.</p>

<p>Jde-li vědění a moudrost ve vývoji ruku v&nbsp;ruce, je zasvěcenci dána
možnost pochopit veškeré zákony mikro- i makrokosmu nejen z&nbsp;hlediska
moudrosti, ale i po intelektuální stránce, tedy dvoupólově, dále je poznat a
upotřebit pro vlastní rozvoj.</p>

<p>Z&nbsp;celé té řady zákonů jsme se s&nbsp;jedním zákonem seznámili již na
všech úrovních a to s&nbsp;prvním hlavním klíčem, s&nbsp;tajemstvím
Tetragramatonu neboli čtyřpólového magnetu. Jelikož je to klíč univerzální, je
možno jej upotřebit k&nbsp;řešení všech problémů, veškerých zákonů, pro každou
pravdu, zkrátka pro vše, za předpokladu, že zasvěcenec ví, jak má klíče správně
použít. Během svého vývoje a zdokonalení v&nbsp;hermetické vědě pozná ještě
různé aspekty tohoto klíče, jejichž neměnitelnou zákonitost se naučí uznávat.
Nebude tápat v&nbsp;nejistotě a ve tmě, nýbrž bude třímat v&nbsp;ruce světlo,
kterým prorazí každou nevědomost.</p>

<p>Nechť toto krátké pojednání postačí budoucímu zasvěcenci k&nbsp;tomu, aby
věděl, jaký postoj musí k&nbsp;problému pravdy zaujmout.</p>

<h2 align=left style='text-align:left'>NÁBOŽENSTVÍ</h2>

<p>Nastávající zasvěcenec bude vyznávat univerzální náboženství. Pozná, že
každé náboženství má své světlé i stinné stránky. Nejlepší z&nbsp;nich ponechá
pro sebe a slabin si nebude všímat. Nemusí samozřejmě vyznávat každé
náboženství, ale ke všem bude mít náležitou úctu, neboť každé náboženství má
svůj vlastní božský princip, ať již jde o náboženství křesťanské, buddhistické,
mohamedánské či jiné. Svému náboženství zůstane zásadně věrný. Oficiální
dogmata své církve ho však neuspokojí a proto se vynasnaží vniknout hlouběji do
božího stánku, což je také účelem zasvěcování.</p>

<p>Každý mág si na základě univerzálních zákonů utvoří svůj vlastní univerzální
názor, v&nbsp;němž bude vidět pravé náboženství. Pozorováním dospěje
k&nbsp;názoru, že každý církevník bude, nehledě k&nbsp;slabostem, prohlašovat
svou církev vždy za nejlepší ze všech. Každá církevní pravda je relativní a
její pochopení závisí na zralosti jednotlivce. Proto ponechá zasvěcenec
v&nbsp;tomto ohledu každému jeho přesvědčení, nebude nikomu své vlastní
přesvědčení vnucovat, nikoho kritizovat anebo dokonce odsuzovat. Fanatiky nebo
ateisty ve svém nitru nanejvýše polituje, aniž by to dal najevo. Každý nechť se
drží toho, v&nbsp;co věří, co ho činí šťastným a spokojeným. Kdyby každý dbal
této zásady, nevládla by ani nenávist, ani církevní rozepře. Nebylo by důvodu
k&nbsp;rozdílnosti názorů a všechny duchovní směry by svorně vedle sebe
prospívaly.</p>

<p>Jinak je tomu ovšem tehdy, když hledající, kterého nemohly uspokojit ani
materialismus ani dogmata, touží po duchovní potravě a obrací se přímo
k&nbsp;zasvěcenci o radu a vysvětlení. V&nbsp;takovém případě je zasvěcenec
povinen poskytnout hledajícímu dle stupně chápavosti náležité vysvětlení.
Zasvěcenec ať pak nešetří ani času ani námahy, aby poskytl hledajícímu své
duchovní poklady a vedl ho ke světlu.</p>

<h2 align=left style='text-align:left'>BŮH</h2>

<p>Již od pradávna věřil člověk v&nbsp;něco vyššího, nadsmyslového,
v&nbsp;něco, co zbožňoval, nepřihlížeje k&nbsp;tomu, zdali šlo o zosobněnou
nebo smyšlenou božskou představu. Co nemohl pojmout a pochopit, připisoval vždy
vyšší moci. Takto vznikla božstva celých národů, dobrá i zlá (démoni). Během
různých dob došlo k&nbsp;uctívání bohů, andělů, demiurgů, démonů a duchů, což
vesměs odpovídalo mentalitě jednotlivých národů, bez ohledu na to, zda uctívaní
žili skutečně či jen v&nbsp;představě.</p>

<p>Vývoj lidstva snížil počet vybájených božstev, zejména tehdy, když věda
objasnila různé úkazy, které dříve byly připisovány výhradně bohům. Kdyby
z&nbsp;historie národů měly být uvedeny všechny jednotlivosti božských idejí,
bylo by třeba popsat celé svazky.</p>

<p>Podívejme se na božskou ideu z&nbsp;magického hlediska. Pro průměrného
člověka je božská idea opěrný bod jeho ducha, aby nebyl v&nbsp;nejistotě nebo
se neztrácel. Proto mu jeho Bůh zůstane vždy nepochopitelný a nepředstavitelný.
Jinak je tomu u mága, jenž zná svého Boha ve všech aspektech. Nespokojí se
s&nbsp;pouhým uctíváním, ale jelikož ví, že byl stvořen podle obrazu božího a
je tedy částí Boha, vidí svůj nejvyšší ideál, svou svatou povinnost a svůj
nejvzdálenější cíl v&nbsp;splynutí s&nbsp;Bohem, touží se stát Boho-člověkem.
Vzestup k&nbsp;tomuto vznešenému cíli popisuji v&nbsp;dalším obsahu.</p>

<p>Syntéza splynutí s&nbsp;Bohem spočívá ve vývinu božské ideje od nejnižšího
stupně počínaje až k&nbsp;nejvyšším natolik, až dojde ke spojení
s&nbsp;Univerzálním. Každý má pak na vůli, buďto se vzdát své individuality
nebo si ji ponechat. Takoví velikáni se obyčejně vrací na zem s&nbsp;určitou
svatou úlohou neboli misí.</p>

<p>Na vzestupu je zasvěcený mág zároveň mystikem. Avšak pří splynutí, chce-li
se vzdát své individuality, se dobrovolně rozplyne, což mystická terminologie
nazývá mystickou smrtí.</p>

<p>Z&nbsp;toho je zřejmé, že skutečné zasvěcení nečiní rozdílu mezi mystickou a
magickou cestou. Jde jen o jediné pravé zasvěcení, které oba pojmy spojuje, na
rozdíl od většiny mystických a duchovních směrů, které se meditováním nebo
jinými duchovními směrnicemi zabývají hned s&nbsp;nejvyššími problémy, aniž by
prošly nižšími stupni. Je to právě takové, jako kdyby se někdo chopil hned
univerzitního studia bez předchozí návštěvy elementárních tříd. Následky
takového jednostranného školení jsou v&nbsp;některých případech velmi neblahé a
dle založení jednotlivce někdy dokonce i drastické. Omyl vězí v&nbsp;tom, že
většina studijního materiálu pochází z&nbsp;Orientu, kde hmotný a astrální svět
platí za mayu (svět klamu) a není mu věnována náležitá pozornost.</p>

<p>Na jednotlivosti zde nemohu upozornit, protože by toto téma značně
překročilo rámec díla. Při plánovitém postupném vývoji netřeba se obávat
uklouznutí. Rovněž tak neúspěch a neblahé následky jsou předem vyloučeny, neboť
vývin se děje pomalu, ale jistě. Nezáleží na tom, jaký pojem Boha zasvěcenec
zvolí, zda Krista, Buddhu, Brahmu, Allaha nebo jiného, to je jeho individuální
záležitostí. Pří zasvěcování jde především o ideu.</p>

<p>Mystik se ve své představě bude přibližovat Bohu všeláskou. Jogín sleduje
ponejvíce též jeden božský aspekt a to: Bhakti-jogín jde cestou lásky a
oddanosti, Radja (čti rádža) a Hatha-jogín cestou ovládání a vůle, Djnana-jogín
(čti džňána) cestou moudrosti a poznání.</p>

<p>Pozorujme z&nbsp;magického hlediska božskou ideu na základě čtyř živlů, tzv.
Tetragramatonu tj. Nevyslovitelného, Nejvyššího.</p>

<p>Principu ohně připadá všemohoucnost a všesíla. Vzdušnému principu moudrost,
čistota a jas, z&nbsp;čehož vychází univerzální zákonitost. Vodnímu principu
náleží láska a věčný život. Zemnímu principu všudypřítomnost, nesmrtelnost a
tudíž věčnost. Tyto čtyři aspekty tvoří nejvyšší božství. Cestu k&nbsp;tomuto
nejvyššímu božství musíme prakticky nastoupit od nejnižší úrovně, abychom
v&nbsp;sobě dosáhli uskutečnění Boha. Šťastný je ten, kdo toho dosáhne ještě
v&nbsp;tomto životě. Nechť se nikdo neleká námahy, neboť každý jednou dojde k&nbsp;cíli.</p>

<h2 align=left style='text-align:left'>ASKEZE</h2>

<p>Odjakživa se ve všech náboženstvích, sektách, duchovních směrech a školních
soustavách klade veliký důraz na askezi. V&nbsp;některých orientálních
soustavách hraničí askeze s&nbsp;nezdravým fanatizmem, který na zdraví natropil
již mnoho škod. Umrtvování masa je, všeobecně vzato, právě tak jednostranné,
jako kdybychom se starali o vývin pouze jedné části lidského těla a druhou
úmyslně zanedbávali. Slouží-li askeze tělu jako dieta, aby zbavila tělo různých
usazenin a jiných nečistot, dále aby odstranila nemoci a vyrovnala disharmonie,
pak je zcela na místě. Jinak se ale musíme vyhnout jakémukoliv přehánění.</p>

<p>Kdo musí fyzicky těžce pracovat, nečiní dobře, když tělu odpírá potřebné
látky jen proto, že se soukromě zabývá jógou nebo mystikou. Takové extrémnosti
musí nevyhnutelně poškodit zdraví.</p>

<p>Vegetariánství, pokud neslouží jako prostředek věci, např. rovněž
k&nbsp;odstranění usazenin v&nbsp;těle, není pro duchovní pokrok a pro duchovní
vývin bezpodmínečně nutné. Dočasné vystříhání se masitých jídel vyžadují
přípravné práce některých magických operací a to jen na určitou dobu. Totéž
platí o zdrženlivosti v&nbsp;pohlavním životě.</p>

<p>Myšlenka, že pojídáním zvířecího masa přijímá tělo i zvířecí vlastností, je
nerozumná a mohla vzniknout jen v&nbsp;takovém duchovním směru, který nezná dokonalost
prazákonů. Mág takovým mylným názorům nevěnuje pozornost.</p>

<p>Pro magicko-mystický vývin musí mág dodržovat pouze střídmost v&nbsp;pití a
v&nbsp;jídle a musí vést rozumnou životosprávu. Přesné směrnice zde nemůžeme
určit, neboť magická životospráva je u každého zcela individuální. Každý musí
vědět nejlépe sám, co mu svědčí a co mu škodí a jeho svatou povinností je
udržovat ve všem rovnováhu.</p>

<p>Rozeznáváme tři druhy askeze a to:</p>

<ol start=1 type=1>
 <li class=MsoNormal style='mso-margin-top-alt:auto;mso-margin-bottom-alt:auto;
     mso-list:l1 level1 lfo2;tab-stops:list 36.0pt'>duchovní čili mentální </li>
 <li class=MsoNormal style='mso-margin-top-alt:auto;mso-margin-bottom-alt:auto;
     mso-list:l1 level1 lfo2;tab-stops:list 36.0pt'>duševní či astrální a </li>
 <li class=MsoNormal style='mso-margin-top-alt:auto;mso-margin-bottom-alt:auto;
     mso-list:l1 level1 lfo2;tab-stops:list 36.0pt'>tělesnou či materiální
     askezi. </li>
</ol>

<p>Prvnímu druhu askeze náleží kázeň myšlenky, druhému zušlechťování duše,
ovládání vášní a pudů a třetí druh askeze sleduje souladnost těla, střídmý a
přirozený život. Bez těchto tří způsobů askeze, které je nutno vyvíjet
souběžně, není správný magický vzestup myslitelný. Žádný z&nbsp;těchto způsobů
nesmí být zanedbán, žádnému nesmí být dána přednost, nemá-li vývin být
jednostranný. Na praktické provádění upozorňuji v&nbsp;učební soustavě této
knihy.</p>

<p>Dříve než ukončím teoretickou část, která tvoří teoretickou základnu,
doporučuji každému, aby ji neprošel jen letmo, ale usilovným přemýšlením a
náležitou meditací si vše uvedené osvojil tak, až se to stane jeho majetkem.
Nastávající mág přijde k&nbsp;poznání, že v&nbsp;jednotlivých úrovních je práce
živlů podmínkou života. Je samozřejmé, že síly pracují a působí jak
v&nbsp;malém, tak i ve velkém, v&nbsp;mikrokosmu i v&nbsp;makrokosmu,
v&nbsp;dočasném i ve věčném. Z&nbsp;tohoto poznání není smrtí v&nbsp;pravém
slova smyslu, nýbrž podle prazákonů žije vše dále, mění a zdokonaluje se. Mág
se proto smrti nebojí, neboť fyzická smrt je pouze přechodem do daleko jemnější
sféry, do tzv. astrální sféry, odtud do duchovní úrovně atd. Mág nevěří proto
ani v&nbsp;nebe ani v&nbsp;peklo. Na této představě lpí kněží nejrůznějších
náboženství, aby udrželi své věřící. Jejich morální kázání slouží k&nbsp;tomu,
aby vyvolávali bázeň před peklem a očistcem a slibovali morálně dobrému člověku
nebe. Pro průměrného člověka, pokud je nábožensky založen, má i tento názor své
dobré stránky, alespoň se ze strachu z&nbsp;pekla vynasnaží zůstat dobrým.</p>

<p>Mágovi však slouží morální zákony k&nbsp;tomu, aby duši a ducha
zušlechťoval. Jenom ve zušlechtěné duši mohou univerzální síly působit, zejména
tehdy, když tělo, duše a duch jsou stejnoměrně školeny a vyvinuty.</p>

<p>&nbsp;</p>

<h2 align=left style='text-align:left'>Část II.</h2>

<h2 align=left style='text-align:left'>Zasvěcování druhé - praktické</h2>

<p>Věnujme se nyní praktické stránce zasvěcování. Stále si musíme uvědomovat,
že je třeba školit tělo, duší i ducha stejnoměrně, jinak by nebylo možno
dosáhnout magické rovnováhy a také by nebylo možno ji udržet. Na nebezpečí
jednostranného školení jsem důrazně upozornil již v&nbsp;teoretické částí. Ve
vývinu nespěchejme, neboť vše vyžaduje svůj čas. Trpělivost, vytrvalost a
houževnatost jsou základními podmínkami vývoje. Úsilí, které k&nbsp;svému
vývinu vynaložíme, se mnohokráte vyplatí.</p>

<p>Kdo chce kráčet magickou cestou, nechť si svatě slíbí, že bude pravidelně
cvičit. K&nbsp;svým bližním buďme vždy laskaví, přívětiví a shovívaví, za to
však neúprosní a přísní vůči sami sobě. Bez dodržování těchto pravidel bychom
v&nbsp;magii neprospívali. Nikoho nekritizujme a neodsuzujme. Dbejme především
toho, abychom měli vždy čisto před vlastním prahem. Do své svatyně nenecháme
nikoho nahlédnout. Mág o své cestě, o svém úspěchu a vzestupu zachovává
naprosté mlčení. V&nbsp;mlčení vězí největší moc a čím více tohoto přikázání
budeme dbát, tím přístupnější a dosažitelnější se nám stanou všechny vyšší
síly.</p>

<p>Se svým časem disponujeme tak, abychom z&nbsp;něho věnovali co nejvíce
k&nbsp;svému duchovnímu vzestupu. Není třeba prolelkovat jej v&nbsp;bezvýznamné
společnosti nebo jej promrhat planými záležitostmi. Čas plyne jako voda a nikdy
ho už nelze dohonit. Stanovme si učební dobu, kterou však musíme bezpodmínečně
dodržovat. Výjimky jsou přípustné jen ve zvláštních případech. Člověk, jak je
známo, podléhá síle svých zvyků. Zvykne-li si tedy i na určitou cvičební
hodinu, bude ho to v&nbsp;daný okamžik již samo nabádat ke cvičení. Cvičení se
musí stát právě tak nutností jako jídlo, pití a spaní, jinak bychom nemohli
počítat s&nbsp;naprostými úspěchy. Bez práce nejsou koláče!</p>

<p>Veškeré instrukce jsem sestavil tak, jako kdyby byly určeny pro plně
zaměstnaného člověka. Kdo má více času, může se zabývat dvěma až třemi
cvičeními současně.</p>

<h2 align=left style='text-align:left'>&nbsp;Stupeň I. – Magický výcvik ducha</h2>

<h3>Kontrola myšlenek, kázeň myšlenek, ovládání myšlenek.</h3>

<p>Usedněte pohodlně na židli nebo se uložte na pohovku. Uvolněte svaly celého
těla, zavřete oči a pozorujte po dobu pěti minut běh svých myšlenek, které se
snažte podržet.</p>

<p>Zpočátku na Vás budou dorážet myšlenky, týkající se věcí a záležitostí
denního života, povolání, starostí a pod. K&nbsp;těmto myšlenkovým pochodům
zaujměte postoj tichého pozorovatele, tedy zcela neodvisle. Podle toho,
v&nbsp;jaké situaci a náladě se právě nacházíte, bude se Vám cvičení dařit buď
dobře anebo méně uspokojivě. To znamená, že nemáte chod myšlenek ztrácet,
nesmíte se zapomínat, nýbrž je pozorně sledovat. Chraňte se při cvičení usnout.
Dostaví-li se únava, je lépe cvičení okamžitě přerušit a odložit napříště
s&nbsp;předsevzetím, že budete únavě statečně vzdorovat.</p>

<p>Indové např., aby neztráceli drahocenný čas, pomáhají si tím, že si stříkají
do obličeje studenou vodu nebo omývají studenou vodou obličej a hořejší tělo.
Obojí napomáhá k&nbsp;tomu, abychom se udrželi svěží. Můžeme též před cvičením
udělat několik hlubokých vdechů, které rovněž zabraňují únavě a ospalosti. Na
takové a podobné zásahy přijde po čase každý žák sám.</p>

<p>Cvičení, týkající se kontroly myšlenek, musíme provádět denně a to ráno i
večer. Každý den cvičení prodlužujeme o jednu minutu, takže během týdne musí
žák být již s&nbsp;to, po dobu nejméně deseti minut sledovat a kontrolovat chod
svých myšlenek, aniž by od tohoto cvičení odbočil.</p>

<p>Doba uvedená k&nbsp;provádění tohoto cvičení je pro člověka průměrných
možností a kvalit. Kdo by s&nbsp;ní nevystačil, může si cvičební lhůtu
prodloužit dle svých vnímacích schopností, neboť nemá význam spěchat. Vývin je
u každého člověka zcela individuální. Pokud není zvládnuto jedno cvičení, nesmí
být nikdy započato s&nbsp;dalším.</p>

<p>Pozorný žák pozná, jak ho z&nbsp;počátku myšlenky překotně napadají, jak
přímo šíleným tempem kolem něho pádí, takže mu přijde skoro zatěžko rozpomenout
se na ně na všechny. Od jednoho cvičení ke druhému však zjistí, že se myšlenky
stávají méně chaotické, že se pozvolně mírní až se konečně ve vědomí objeví jen
ojedinělé, jakoby z&nbsp;dálky přicházející myšlenky.</p>

<p>Této kontrole myšlenek nechť žák věnuje veškerou pozornost, neboť
v&nbsp;magickém vývinu je velmi důležitá, což ostatně později každý pozná sám
na sobě.</p>

<p>Za předpokladu, že uvedené cvičení bylo náležitě provedeno a žák je
prakticky ovládá, může přikročit k&nbsp;dalšímu výcviku a to mentálnímu.</p>

<p>Žák se naučil kontrole svých myšlenek. Další cvičení spočívá v&nbsp;zadržování
veškerých myšlenek, které se vtírají tvrdošíjně a proti naší vůli. Musíte např.
dokázat vypustit z&nbsp;mysli práci a starosti svého povolání, jakmile jste se
z&nbsp;něj vrátili do svého soukromého a rodinného života. Všechny myšlenky,
které do Vašeho soukromí nepatří, musíte vypojit a stát se okamžitě jinými
lidmi. A zase naopak, jste-li v&nbsp;povolání, musíte veškeré myšlenky věnovat
jen tomu a nedovolit, aby bloudily někde jinde, např. doma, u Vašich známých
apod.</p>

<p>V&nbsp;tom se cvičte tak dlouho, až se vám to stane zvykem. Dbejte především
na to, abyste vše, co děláte, ať již v&nbsp;povolání nebo v&nbsp;soukromí,
konali vždy s&nbsp;plným vědomím, bez ohledu na to, zda se jedná o velké nebo o
malé věci. Toto cvičení provádějte po celý život, neboť jím bystříte ducha,
posilujete vědomí a paměť.</p>

<p>Jestliže jste v&nbsp;tomto cvičení získali určitou praxi, přikročíte
k&nbsp;dalšímu a vynasnažíte se udržet delší dobu jen jedinou myšlenku nebo
jedinou ideu. Jiné myšlenky, které by se chtěly přidružit nebo násilně vetřít,
statečně potlačíte. Pro tento účel si zvolte libovolně buď nějaký myšlenkový
nebo ideový pochod, a nějakou vhodnou představu, kterou vší silou podržíte.</p>

<p>Z&nbsp;počátku se Vám to podaří jen několik vteřin, později už několik
minut. Musíte dokázat nejméně deset minut nepřetržitě sledovat a udržet jednu
jedinou myšlenku.</p>

<p>Bylo-li Vaše úsilí korunováno dobrým výsledkem, můžete přejít k&nbsp;dalšímu
cvičení. Nyní budete usilovat o dokonalé vyprázdnění myšlenek! Uložte se opět
na pohovku, postel nebo usedněte na židli a uvolněte všechny svaly. Zavřete oči
a snažte se každou Vás přepadávající myšlenku energicky odmítnout. Ve Vaší
mysli nesmí nic vzniknout, musí zde vládnout naprostá prázdnota.</p>

<p>I toto cvičení se Vám nejdříve podaří zvládnout jen na několik vteřin, avšak
při častějším opakování bude Váš úspěch vždy větší. Podaří-li se Vám udržet
tento stav plných deset minut, aniž byste se zapomněli, ba dokonce usnuli,
můžete považovat cvičení za zvládnuté.</p>

<p>Vaše úspěchy i neúspěchy, dobu cvičení a případné poruchy si pečlivě
zapisujte do magického deníku (viz bližší o něm v&nbsp;magickém výcviku duše
tohoto stupně). Čím svědomitěji si budete počínat, tím lépe a s&nbsp;větším
úspěchem zvládnete i veškerá další cvičení. Pro příští den nebo i týden si
vypracujte přesný pracovní plán. Konejte především autokritiku (sebekritiku).</p>

<h2 align=left style='text-align:left'>Stupeň I. – Magický výcvik duše</h2>

<h3>INTROSPEKCE neboli SEBEPOZNÁNÍ</h3>

<p>V&nbsp;našem obydlí, čímž je myšleno naše tělo a naše duše, se musíme
v&nbsp;každou dobu dobře vyznat. Budiž tedy naším předním úkolem poznat sami
sebe. Každá zasvěcovací soustava, ať je jakéhokoliv druhu, klade tuto podmínku.
Bez sebepoznání není opravdového vzestupu.</p>

<p>V&nbsp;prvních dnech magického výcviku duše se budeme zabývat introspekcí
neboli sebepoznáním z&nbsp;praktického hlediska. Založte si magický deník a
poznamenejte si v&nbsp;něm všechny špatné vlastnosti své duše. Tento deník,
který je jakousi Vaší kontrolní knihou, bude sloužit jen Vám a nikdo jiný nemá
právo do něho nahlédnout. Při sebekontrole svých chyb, zvyků, vášní, pudů a
ostatních nepěkných povahových vlastností buďte nesmlouvaví, neúprosní a tvrdí.
Nezkrášlujte žádnou ze svých chyb a nedostatků. Meditujte sami o sobě, vmyslete
se nazpět do různých situací své minulosti, jak jste se tu či onde zachovali a
jakých chyb jste se za daných okolností dopustili. Všechny své slabosti,
zabíhající do nejjemnějších odstínů, si poctivě zapište. Kdyby jich bylo
sebevíce, nevadí. Žádnou z&nbsp;nich nesmíte sami sobě utajit a žádná Vám nesmí
zůstat neodhalena.</p>

<p>Obzvláště nadaným žákům se podařilo objevit celé stovky chyb
v&nbsp;nejjemnějších odstínech.Tito žáci měli výborné meditační schopnosti a
dokázali vniknout hluboko do vlastní duše. Očistěte svou duši dokonale, zbavte
ji každé nečistoty a všeho kalu.</p>

<p>Tato sebeanalýza je jednou z&nbsp;nejdůležitějších magických průpravných
prací. Mnoho okultních soustav ji zanedbává a proto jsou jejich úspěchy také
zcela nepatrné. Tato duševní průprava je styčným bodem magické rovnováhy, bez
níž pravidelný vzestup ve vývinu není myslitelný. Této sebekritice věnujte
každého dne, ráno i večer, několik minut času.</p>

<p>Máte-li během dne nějakou tu chvilku volnou, využijte ji nejlépe tím, že
budete intenzivně přemýšlet, kde ve skrytu číhá ještě nějaký nedostatek a
podaří-li se Vám jej objevit, ihned si jej poznamenejte, abyste na něj
nezapomněli. Přistihnete-li se kdekoliv pří chybě, nemeškejte a ihned si ji
zapište.</p>

<p>Nepodaří-li se Vám všechny své chyby objevit během jednoho týdne, věnujte
tomuto pátrání další týden, až svůj tzv. rejstřík hříchů budete mít úplně
sepsaný. Přikročte potom k&nbsp;dalšímu cvičení a to bystrým přemýšlením se
snažte přiřknout každou chybu jednomu ze čtyř živlů. Ve svém deníku si pro
každý živel utvořte jeden sloupec, do kterého své chyby zapíšete. Takové chyby,
u kterých si nebudete zcela jisti, kterému živlu náleží, zapište zatím do
sloupce „chyby indiferentní“. Později, až ve výcviku pokročíte, zjistíte
snadno, jakému živlu tu či onu chybu máte přiřknout.</p>

<p>Tak např. ohnivému živlu připíšete: mstivost, náhlé vzkypění, nenávist,
zlost, žárlivost.</p>

<p>Vzdušnému živlu: chlubivost, lehkomyslnost, klevetivost, marnotratnost,
přeceňování sama sebe.</p>

<p>Vodnímu živlu: bezcitnost, ledabylost, lhostejnost, nesmělost, nestálost,
netečnost, povolnost, vzdorovitost.</p>

<p>A zemnímu živlu: lenost, nepravidelnost, nesvědomitost, těžkopádnost,
urážlivost, zádumčivost.</p>

<p>V&nbsp;následujícím týdnu meditujte o každém jednotlivém sloupci a rozdělte
jej na tři skupiny. Do první z&nbsp;nich zařaďte nejhrubější chyby a takové,
kterým nejvíce a nejsnáze podléháte, které se při sebemenší příčině a
příležitosti okamžitě vynoří. Do skupiny druhé přijdou chyby, které se vyskytují
řidčeji a s&nbsp;menší intenzitou. A do třetího, posledního sloupce vypište
konečně takové chyby, které se objeví málokdy a jen v&nbsp;nepatrném měřítku.
Takto si počínejte u všech ostatních (živlových) sloupců i s&nbsp;chybami
indiferentními. Pracujte vždy svědomitě, vyplatí se Vám to.</p>

<p>Stejným způsobem roztřiďte své dobré vlastnosti a zařaďte je do příslušných
živlových sloupců. Pamatujte i zde na uvedené tři skupiny.</p>

<p>Ohnivému živlu připíšete např.: aktivnost, nadšení, odvahu, rozhodnost,
smělost.</p>

<p>Vzdušnému živlu: dobrosrdečnost, chuť, obratnost, optimismus, píli, radost.</p>

<p>Vodnímu živlu: jemnost, klid, odpouštění, skromnost, soucit, vroucnost,
zdrženlivost.</p>

<p>A zemnímu živlu: dochvilnost, důkladnost, odpovědnost,střízlivost,
svědomitost, vytrvalost, úctu.</p>

<p>Takto obdržíte dvě tak zvaná astrální zrcadla duše a to: jedno černé zrcadlo
se špatnými duševními vlastnostmi a jedno bílé s&nbsp;dobrými a ušlechtilými
povahovými vlastnostmi. Tato magická zrcadla můžeme pokládat doslova za okultní
a kromě majitele není nikdo oprávněn do nich nahlédnout. Znovu zdůrazňují, že
se každý musí vynasnažit vypracovat svá duševní magická zrcadla přesně a
svědomitě. Kdybyste během vývoje objevili na sobě ještě některou dobrou nebo
špatnou vlastnost, máte stále ještě možnost zařadit ji do příslušného sloupce.
Tato dvě magická zrcadla umožňují mágovi rozeznat téměř přesně, který živel u
něho v&nbsp;bílém a černém zrcadle převládá. K&nbsp;dosažení magické rovnováhy
je toto poznání, na němž závisí další vývoj, krajně důležité.</p>

<h2 align=left style='text-align:left'>Stupeň I. – magický výcvik těla</h2>

<h3>HMOTNÉ TĚLO</h3>

<p>Ruku v&nbsp;ruce s&nbsp;vývojem ducha a duše musí jít i vývoj zevní
viditelné stránky, to jest těla. Žádná část našeho Já nesmí zaostávat a nesmí
být zanedbávána.</p>

<p>Jakmile ráno vstanete, masírujte své tělo na sucho měkkým kartáčem tak
dlouho, až kůže lehce zčervená. Tím se otevřou póry a mohou lépe dýchat. Kromě
toho to značně usnadní práci ledvin. Pak omyjte rychle celé tělo nebo alespoň
hořejší část těla studenou vodou a třete celé tělo hrubým nebo froté ručníkem
tak dlouho, až se tělo zahřeje. Osoby starší a zchoulostivělé použijí zejména
v&nbsp;zimním období vlažné vody. Tento postup ať se Vám stane denním zvykem a
dodržujte jej po celý další život; působí osvěživě a zabraňuje únavě.</p>

<p>Vedle toho pěstujte denně alespoň několik minut ranní gymnastiku, aby se
tělo stalo ohebným. Zvláštní gymnastická cvičení neuvádím, tato si může každý
sestavit tak, aby vyhovovala jeho věku. Jde hlavně o to, abyste dosáhli tělesné
pružnosti.</p>

<h3>MYSTÉRIUM DECHU</h3>

<p>I dechu musíme věnovat náležitou pozornost. Normálně dýchá každý živočich.
Bez dechu není života. Mág musí samozřejmě vědět o dechu víc než pouze to, že
vdechuje kyslík a dusík, což plíce pohlcují, a dusík vydechují. Bez dechu a
potravy by plíce nemohly prospívat. Vše, co potřebujeme k&nbsp;životu a co
život udržuje, tedy dech a potrava, je čtyřpólové včetně pátého životodárného
živlu neboli akášického principu, jak je uvedeno v&nbsp;teoretické části
v&nbsp;kapitole o živlech. Vzduch, který vdechujeme, má jemnější stupeň hustoty
než hrubohmotná potrava. Obojí je dle univerzálních zákonů téže povahy, tedy
čtyřpólové a slouží k&nbsp;udržení těla při životě. Věnujme tedy svou pozornost
dechu.</p>

<p>Kyslík podléhá živlu ohně a dusík živlu vody. Živel vzduchu má úlohu
zprostředkovatele a živel země udržuje kyslík a dusík pohromadě. Pátý živel
éterický neboli akášický, je princip zákonitosti, princip příčiny neboli božský
princip. I zde mají živly své elektrické i magnetické fluidum, svou polaritu,
jako ve velkém univerzu, v&nbsp;přírodě.</p>

<p>Při bezděčném, tedy normálním dechu obdrží tělo jen tolik živlové látky,
kolik potřebuje k&nbsp;svému normálnímu udržení. I zde se řídí přísun podle
potřeby živlové látky. Jinak je tomu ovšem u vědomého dýchání. Vložíme-li do
vzduchu, který vdechujeme, určitou myšlenku, ideu či představu, bez ohledu na
to, zda je věcná nebo abstraktní, přijme tuto myšlenku akášický princip onoho
vzduchu a vede ji elektrickým a magnetickým fluidem k&nbsp;vzduchové látce.
Tato impregnovaná vzduchová látka, procházejíc krvinkami do plic, má pak dvojí
úlohu. Za prvé slouží hmotné částici živlů k&nbsp;udržení těla a za druhé vede
elektromagnetické fluidum nabité určitou ideou nebo představou,
elektromagnetický, ideově zbarvený vzduch z&nbsp;krevní dráhy astrální matricí
k&nbsp;astrálnímu tělu a odtud reflexem mentální matricí k&nbsp;nesmrtelnému
duchu.</p>

<p>Tím by bylo tajemství dechu z&nbsp;magického hlediska dostatečně objasněno.
Mnoho o Bohu pojednávajících soustav doporučuje ve svých instrukcích vědomé
dýchání, jako např. Hathajóga, avšak bez znalosti správného postupu. Násilnými
dechovými cvičeními, která všechny tyto soustavy předepisují, si již leckdo
značně poškodil zdraví, obzvláště tehdy, koná-li tyto praktiky jen proto, že
slibovaly rychlé dosažení okultních sil. Těch může mág, bude-li si to přát,
dosáhnout mnohem snadněji a rychleji univerzální soustavou, kterou v&nbsp;tomto
svém díle dokonale a podrobně popisuji.</p>

<p>Jak vidíme, nezáleží tedy na množství vdechovaného vzduchu, nýbrž na jeho
jakosti, přesněji řečeno na ideji, kterou do vzduchové látky vložíme. Proto
není zapotřebí, ba ani radno, přeplňovat plíce vzduchem a tím je jen zbytečně
namáhat. Konejte proto svá dechová cvičení pomalu a klidně.</p>

<p>Posaďte se pohodlně, uvolněte svaly a vdechujte nosem. Představujte si, že
s&nbsp;vdechovaným vzduchem vniká do plic a prochází krví do Vašeho těla
zdraví, klid, mír, úspěch, zkrátka vše to, čeho si nejdříve přejete dosáhnout.
Představa Vaší ideje musí být tak intenzivní, že vzduch, který vdechujete, bude
Vaším přáním tak silně prodchnut, že se Vaše přání stávají již skutečností.
Nesmí ve Vás vzniknout nejmenší pochybnost.</p>

<p>Aby nedošlo k&nbsp;únavě, stačí započít každého dne ráno i večer se sedmi
vdechy. Dle možnosti tento počet stupňujte denně o jedno vdechnutí. Vyvarujte
se jakéhokoliv přehánění, které by bylo zbytečné; vše vyžaduje svůj čas.</p>

<p>K&nbsp;představě dalšího přání přistupte v&nbsp;každém případě teprve tehdy,
až prvé zvolené je dokonale splněno. U vysoce nadaného žáka se dostaví úspěch
nejdříve po sedmi dnech. Vše záleží pouze na schopnostech a na síle
představivosti. Některý žák bude k&nbsp;realizaci svých přání potřebovat týdny,
ne-li měsíce. Také druh přání zde hraje velkou úlohu. Proto je dobře, nemáme-li
zpočátku přání sobecké, ale omezíme se na shora uvedená, jako zdraví, klid, mír
atd. Jednotlivá dechová cvičení nekonejte déle, jak půl hodiny. Později postačí
úplně deset minut.</p>

<h3>VĚDOMÉ JEDENÍ – (Tajemství eucharistie)</h3>

<p>S&nbsp;přísunem potravy pro tělo (jedením) je tomu stejně tak jako
s&nbsp;vdechováním. I zde se odehrávají tytéž živlové pochody jako u přijatého
vzduchu. Pouze účinek živlů je hmotnější a hrubší. Do potravy vložená přání se
projevují obzvláště silně na hmotné úrovni, protože jsou vystavena
nejhmotnějšímu živlovému záření. Tento aspekt musí mág respektovat, chce-li
dosáhnout i v&nbsp;tomto směru splnění svých přání, týkajících se těla, zdraví
apod., nebo jiných hmotných potřeb.</p>

<p>Posaďte se tedy před talíř s&nbsp;potravou, kterou chcete právě pojíst a
zaměřte se s&nbsp;nejintenzivnější představou na to, že Vaše přání je
v&nbsp;potravě ztělesněno a tak účinné, jako by se bylo již uskutečnilo.
Jste-li sami, nerušeni a nepozorováni, můžete nad jídlem držet ruce a žehnat.
Není-li to za daných okolností možné, ovlivněte aspoň upřeným pohledem jídlo
svým přáním. Navenek to může působit dojmem, že konáte svou obvyklou modlitbu.
Ve skutečnosti tomu také tak je. Potom zvolna a vědomě jezte s&nbsp;vnitřním
přesvědčením, že současně s&nbsp;jídlem vchází do Vašeho těla a vniká až do
nejjemnějšího nervstva také Vaší přání. To, co pro křesťana znamená svaté
přijímání, musí být i u Vás přijímání jídla, tedy rovněž posvátný úkon.</p>

<p>Pro magický pokrok se nedoporučuje kvapně jíst. Všechny pokrmy a nápoje se
dají magicky ovlivnit, tedy impregnovat přáním. Podmínkou však je, že vše, co
bylo magicky ovlivněno, musí být bezpodmínečně snědeno a vypito, nic nesmí
zůstat. Pří jídle nikdy nečtěte. Tento špatný návyk má bohužel mnoho lidí. Pří
jídle také nehovořte. Dbejte též toho, abyste pří jídle udržovali totéž přání
jako např. při vědomém dýchání. Jestliže jste se při tom zaměřili na zdraví,
nesmíte si při jídle přát event. úspěch. V&nbsp;těle by tím vznikly dvě
nestejné vibrace, které by se vzájemně zeslabovaly. Vždy se držte přísloví:
„Kdo dva zajíce honí, žádného neuloví!“ Zamyslíte-li se při vědomém a
soustředěném jídle nad tajemstvím eucharistie, zjeví se Vám pravý a hluboký
význam Kristových slov: „Vezměte a jezte, neboť toto jest mé tělo, vezměte a
pijte, neboť toto jest má krev!“</p>

<h3>MAGIE VODY</h3>

<p>Nejenom v&nbsp;denním životě hraje voda jednu z&nbsp;nejhlavnějších úloh a
je jí nevyhnutelně třeba např. k&nbsp;pití, k&nbsp;přípravě pokrmů,
k&nbsp;mytí, k&nbsp;výrobě páry v&nbsp;nejrůznějších provozovnách atd., ale i
v&nbsp;našem magickém vývinu se může vodní živel stát důležitým pomocným
činitelem. Jak jíž bylo řečeno v&nbsp;teoretické části, podléhá živlu vody
magnetismus neboli síla přitažlivosti. A právě této vlastnosti hodláme
v&nbsp;magickém vývoji náležitě využít.</p>

<p>Z&nbsp;literatury, pojednávající o léčebném magnetismu, záření ódu atd., je
známa skutečnost, že vodu můžeme zmagnetizovat. Nikde však není uvedeno, proč a
jakým způsobem je možno tuto vlastnost rozšířit nebo ji ještě jinak prakticky
zužitkovat. Nejenom voda, ale i veškeré ostatní tekutiny mají specifickou
vlastnost přitahovat a vzhledem ku své stahovačnosti vše přijaté zadržet,
nehledě k&nbsp;tomu, zda jde o dobré nebo špatné vlivy. Můžeme proto vodní
živel a zejména hrubohmotný pokládat za jakýsi akumulátor. Čím chladnější je
voda, tím větší je její akumulativní schopnost. Nejakumulativnější je při plné
specifické váze, tj. při 4°C (nad nulou).</p>

<p>Tento poznatek však není tak rozhodující, neboť rozdíly akumulativnosti vody
a i jiných tekutin jsou až do 6°C tak nepatrné a tak málo viditelné, že jenom
dobře školený mág je schopen tyto rozdíly postřehnout. Jestliže ale teplota
vody stoupá a tato se stává vlažnější, ztrácí voda rychle svou akumulativní
schopnost. Mezi 36–37°C je pro magnetizování již docela neutrální. Avšak pozor!
Zde jde pouze o specifickou vlastnost přitažlivé síly a o její praktický význam
se zřetelem na magnetizování, což je ostatně samozřejmé na základě znalosti
střídavého působení živlů.</p>

<p>Pomocí akášického principu můžeme přáním impregnovat každou věc, každý
předmět a tudíž i fyzickou vodu a to při jakékoliv temperatuře. Můžeme tedy
magicky ovlivnit jak kus chleba, tak horkou polévku nebo šálek kávy a čaje.</p>

<p>Toto ovlivňování nezávisí ovšem na akumulativní schopnosti vodního živlu,
nýbrž na principu příčiny páté živlové síly a projevuje se účinně
elektromagnetickým fluidem oněch živlů. Na tento rozdíl musíme brát zřetel,
chceme-li předejít případným omylům.</p>

<p>Tak např. není možno zmagnetizovat talíř horké polévky, jelikož akumulativní
schopnost vodního živlu vyrovnává expanzivní síla teploty obsažené ve vodě,
případně ji ještě převyšuje, jestliže temperatura přesahuje 37°C. Můžeme však
polévku impregnovat určitým přáním. Pohleďme nyní na problém magie vody
z&nbsp;praktické stránky.</p>

<p>Kdykoliv si myjete ruce, myslete si při tom intenzivně, že omýváním
nezbavujete špíny jenom tělo, nýbrž i duši. Např., že z&nbsp;Vás přechází do
vody neúspěch, neklid, nespokojenost, nemoc atd. Pokud je to možné, myjte se
pod vodovodem, kde znečištěná voda hned odtéká, přičemž se soustřeďte na to, že
s&nbsp;vodou odtékají zároveň i Vaše slabosti. Máte-li ale k&nbsp;dispozici jen
umyvadlo, musíte upotřebenou vodu ihned vylít, aby s&nbsp;nikým jiným nepřišla
již do styku. Můžete také své ruce ponořit na chvíli do studené vody a
intenzivně myslit, že astrálně-magnetická síla přitažlivosti přitahuje
k&nbsp;sobě všechny nedostatky Vašeho těla i Vaší duše. Buďte pevně přesvědčeni
o tom, že voda přejímá všechen Váš neúspěch.</p>

<p>Již zakrátko budete úspěchem tohoto cvičení mile překvapeni. I tuto vodu
samozřejmě ihned vylijte. Neobyčejně silně působí toto cvičení, když je
prováděno v&nbsp;létě při koupání v&nbsp;řece, kde je celé tělo (kromě hlavy)
pod vodou.</p>

<p>Toto cvičení můžeme také provádět opačným způsobem a to následovně:
v&nbsp;nádobě, kde se chceme umýt, vodu zmagnetizujeme nebo ji impregnujeme
svým individuálním přáním, jsouce pevně přesvědčeni o tom, že při mytí vchází
síla do našeho těla a přání realizuje. Kdo má dostatek času, může spojit obě
cvičení, přičemž si počíná tak, že v&nbsp;jedné vodě se zbaví všeho špatného
(pod vodovodem nebo ve zvláštní nádobě) a v&nbsp;druhé, dle libosti
impregnované vodě, se potom myje. V&nbsp;tomto případě použijeme při prvém
cvičení, kde se zbavujeme všeho špatného, mýdla.</p>

<p>Zasvěcenkyně mají kromě těchto dvou možností ještě třetí možnost a to, že se
mohou soustředit na myšlenku, že zmagnetizovaná voda omlazuje a osvěžuje jejich
obličej a pokožku a činí je přitažlivějšími. Při tom je dobře nejenom se umýt,
ale ponořit celý obličej na několik vteřin do vody, což je nutno nejméně
sedmkrát opakovat. K&nbsp;tomu účelu můžeme dát do vody trochu boraxu (asi na
špičku nože).</p>

<p>Mág se může chopit ještě další možnosti, která rovněž zasluhuje náležitého
povšimnutí. Je to magnetická oční koupel. Do odražené, nejlépe den před tím
převařené vody, ponoří mág ráno (v umyvadle, vodou přes polovinu naplněného)
svůj obličej a otevře ve vodě oči. Ve vodě koulí očima na všechny strany. Toto
ponořování opakuje rovněž pokaždé sedmkrát. Počáteční pálení očí pomine,
jakmile si oči na tyto koupele zvyknou. Kdo trpí oční slabostí, učiní dobře,
přidá-li do vody slabý odvar světlíku (Herba Euphrasia). Tyto oční lázně učiní oči
odolnější vůči povětrnostním vlivům, odstraní oční slabost, posílí tedy sílu
zraku a oko se stane jasnějším a zářícím. Neopomeňte vodu pro oční koupel
zmagnetizovat respektive impregnovat zvoleným přáním. Pokročilejší žáci, kteří
se cvičí v&nbsp;jasnozření, podporují tím své jasnovidné schopnosti.</p>

<h3>Souhrn všech cvičení I. stupně</h3>

<p><b>I. Magický výcvik ducha:</b><br>
1) Kontrola myšlenek<br>
2) Kázeň myšlenek<br>
3) Ovládání myšlenek<br>
K&nbsp;bodu 1): Kontrola myšlenek dvakrát denně, vždy po dobu 5 až 10 minut.<br>
K&nbsp;bodu 2): Potlačení nežádoucích myšlenek<br>
Udržení určité, libovolně zvolené myšlenky<br>
Prázdnota mysli tj. zabránění všem myšlenkám<br>
K&nbsp;bodu 3): Založení magického deníku<br>
Sebekritika<br>
Plánování myšlenek, idejí nebo představ pro příští den, případně týden</p>

<p><b>II. Magický výcvik duše:</b></p>

<p>1) Introspekce čili sebepoznávání<br>
2) Sestavení duševního zrcadla (bílého a černého) se zřetelem na živly,
z&nbsp;nichž každý se dělí na tři skupiny (okruhy účinností)</p>

<p><b>III. Magický výcvik těla:</b></p>

<p>1) Normální a rozumná životospráva<br>
2) Ranní gymnastika<br>
3) Vědomé dýchání<br>
4) Vědomé jedení (tajemství eucharistie)<br>
5) Magie vody</p>

<p>Každé z&nbsp;těchto cvičení můžeme zvládnout během 14 dní, nejdéle během
jednoho měsíce. Tato doba je stanovena pro průměrně nadaného žáka. Kdo se
s&nbsp;koncentrací a meditací prakticky již zabýval, jistě s&nbsp;touto
cvičební pomůckou vystačí. Ostatní, kterým je uvedená cvičební látka zatím
ještě něčím zcela novým, si mohou cvičební lhůtu samozřejmě prodloužit podle
vlastní potřeby. Neboť každý úspěch se řídí individualitou žáka. Pro praxi by
bylo zcela zbytečné přecházet z&nbsp;jednoho stupně na druhý bez důkladného
zpracování a ovládání předchozích cvičení.</p>

<p><i>Konec prvního stupně.</i></p>

<p>&nbsp;</p>

<p><o:p>&nbsp;</o:p></p>

<h2 align=left style='text-align:left'><a name="_Stupeň_II."></a>Stupeň II.</h2>

<h2 align=left style='text-align:left'>AUTOSUGESCE neboli TAJEMSTVÍ PODVĚDOMÍ</h2>

<p>Dříve než přikročím k&nbsp;popisování jednotlivých cvičení druhého stupně,
vysvětlím žákovi tajemství podvědomí a upozorním zároveň na jeho praktický
význam. Tak jako je normální vědomí umístěno v&nbsp;duši, které je velkým
v&nbsp;hlavě se nacházejícím mozkem uvedeno v&nbsp;činnost, patří k&nbsp;duši
podvědomí, sídlící v&nbsp;malém mozku, jenž je v&nbsp;zadní části hlavy.
Jelikož má podvědomí pro magii určitý praktický význam, probereme proto i
psychologickou funkci malého mozku, kterému říkáme podvědomí.</p>

<p>U každého člověka, který si je svých pěti smyslů plně vědom, je oblast
normálního vědomí stále činná, což znamená, že člověk je schopen permanentně
užívat funkci normálního vědomí. Dosavadní bádání nás poučilo, že každá síla má
jak v&nbsp;univerzu, tak i v&nbsp;člověku svůj protiklad. Můžeme proto
podvědomí považovat za opak normálního vědomí. To, co v&nbsp;normálním vědomí
chápeme pod pojmem myšlení, cítění, chtění, paměti a rozumu, se v&nbsp;našem
podvědomí odráží jako opačná činnost. Z&nbsp;praktického hlediska bychom
vlastně mohli mít podvědomí za svého protivníka, neboť z&nbsp;této oblasti
vychází impuls ke všemu nežádoucímu, jako jsou např. naše vášně, chyby a
slabosti. V&nbsp;introspekci budiž proto žákovi uloženo, aby pomocí živlového
klíče neboli čtyřpólového magnetu práci podvědomí rozebral. Je to vděčný úkol,
neboť žák získá vlastním přemýšlením a vlastní meditací o podvědomí naprostou
jistotu.</p>

<p>Podvědomí je tedy podněcovatelem všeho toho, co si nepřejeme. Naučme se
proto, tento vůči našemu Já jaksi zaujatý aspekt přetvořit, aby nám nejenom
neškodil, ale co více, aby nám pomáhal uskutečňovat naše přání. Podvědomí
potřebuje k&nbsp;promítnutí do hmotného světa čas a prostor, tedy dva základní
principy. Tyto musí mít ostatně každá věc, která má přejít ze světa příčin do
skutečnosti. Vezmeme-li tedy našemu podvědomí čas a prostor, přestane nás
opačná polarita ovlivňovat a my se stáváme schopnými uskutečňovat svá přání pomocí
podvědomí. V&nbsp;tomto náhlém vypojení podvědomí vězí tedy klíč
k&nbsp;praktickému použití autosugesce.</p>

<p>Vštípíme-li např. podvědomí, že zítra nebo v&nbsp;jinou dobu už nechceme
podlehnout některým svým vášním, řekněme např. kouření, pití (alkoholu), má
podvědomí do stanoveného termínu dosti času, aby nám přímo nebo nepřímo kladlo
překážky. Ve většině případech se mu skoro vždy podaří nás přelstít a přivodit
nám neúspěch. Když ale odejmeme podvědomí při impregnaci určitým přáním pojem
času a prostoru, působí v&nbsp;nás jen jeho pozitivní stránka. Normální vědomí
se přizpůsobí a naše přání se uskuteční. Znalost této možnosti je pro magický
vývoj velmi důležitá a při ovlivňování sebe sama je třeba mít ji stále na
zřeteli.</p>

<p>Formule, kterou si pro autosugesci zvolíme, musí být bezpodmínečně pronášena
v&nbsp;rozkazovacím způsobu v&nbsp;přítomném čase. Nebylo by správné říkat
např.: „Přestanu kouřit“ nebo „Přestanu pít“, nýbrž formule musí správně znít:
„Nekouřím!“, „Nepiji!“, a nebo „Nemám chuť ke kouření“, „Nemám chul k&nbsp;pití“;
zcela podle toho, co si chceme odsugerovat nebo vsugerovat. Klíč
k&nbsp;sebeovládání je v&nbsp;přítomném čase a v&nbsp;rozkazovacím způsobu.
Vždy a v&nbsp;každém ohledu si to musíme uvědomit, chceme-li pří ovlivňování
podvědomí mít úspěch.</p>

<p>Nejspolehlivěji a nejpronikavěji pracuje podvědomí v&nbsp;noci, když spíme.
Ve spánku je práce normálního vědomí zastavena a činnost podvědomí převládá.
Proto je doba, kdy se dostavuje ospalost a kdy se hodláme uložit
k&nbsp;odpočinku nejvhodnější pro vštěpování sugestivní formule; ale právě tak
ráno, ihned po probuzení, kdy je tělo v&nbsp;jakémsi polospánku. Tím není ovšem
řečeno, že by se nehodila i jiná doba pro ovlivňování autosugescí.
V&nbsp;každém případě jsou prvé jmenované doby nejvhodnější a i podvědomí
v&nbsp;nich nejlépe přijímá naše rozkazy. Mág proto nebude nikdy usínat
s&nbsp;myšlenkami plnými starostí, žalu a deprese, neboť by takovými myšlenkami
nepříznivě ovlivňoval své podvědomí. S&nbsp;jakými myšlenkami se usíná,
s&nbsp;takovými podvědomí pracuje. Udržujte proto vždy jen myšlenky dokonale
harmonické nebo zaměřené na mír, klid, úspěch a zdraví.</p>

<p>Dříve než se rozhodnete autosugesci provádět, pořiďte si malý řetěz
(růženec), který musí mít 30 nebo 40 větších uzlíčků, a tato malá pomůcka pro
autosugesci je hotová. Slouží výhradně k&nbsp;tomu, abyste při opakování
sugestivní formule nemuseli počítat a neodvraceli tím pozornost. Tato pomůcka
Vám ale také pomůže zjistit, kolikrát jste během meditačního nebo
koncentračního cvičení odbočili. Při každém přerušení posunete jeden korálek
nebo uzlíček.</p>

<p>V&nbsp;praxi se provádí autosugesce velmi jednoduchým způsobem. Jestliže
jste své přání vhodně zformulovali, se zřetelem na rozkazovací způsob a
přítomný čas např.: „Je mi každým dnem lépe“, nebo „Jsem zdráv, spokojen,
šťasten“, „Nemám chuť ke kouření, k&nbsp;pití atd.“, můžete započít
s&nbsp;vlastní praxí.</p>

<p>Těsně před spánkem vezměte perličkový (uzlíčkový) růženec a opakujte buď
polohlasem, šeptem nebo pouze v&nbsp;myšlenkách, dle toho, jak Vám to nejlépe
vyhovuje a jak to Vaše okolí připouští, zvolenou formuli a při každém opakování
posuňte jednu perličku nebo uzlíček, až dojdete na konec růžence. Jste si pak
jisti, že jste formulku čtyřicetkrát opakovali. Důležité při tom je, abyste
viděli své přání již uskutečněno. Kdybyste po čtyřicátém pronesení ještě
nemohli usnout, pokračujte v&nbsp;provádění autosugesce tak dlouho, až
s&nbsp;přáním přejdete do spánku, což je na tom to nejdůležitější. Usnete-li
dříve, než dospějete po druhé až na konec šňůry růžence, je přesto účelu
dosaženo.</p>

<p>Rovněž tak ráno, máte-li po probuzení trochu času, sáhněte ihned po šňůře a
experiment opakujte. Kdo se během spánku častěji probouzí, učiní dobře, když se
po každé, než opět usne, chopí autosugesce. Dosáhne tím rychlejších úspěchů.</p>

<p>Zbývá ještě zmínka o tom, jakých přání můžeme autosugescí dosáhnout. Zde
platí všeobecné pravidlo: Dosáhnout můžeme všeho, co se týká ducha, duše a
těla. Tak např. zušlechtění povahy; odstranění nepěkných vlastností,
disharmonie, dosažení zdraví, získání různých nadání, rychlejší vývin
schopností atd. Nedají se ovšem uskutečnit přání, jež s&nbsp;osobností nemají
nic společného, jako např. výhry v&nbsp;loterii apod.</p>

<p>K&nbsp;volbě jiné formule (dalšího přání) přikročte vždy teprve tehdy, když
vaše předešlé přání bylo uspokojivě splněno. Kdo cvičí systematicky a
s&nbsp;rozvahou, přesvědčí se brzy o příznivém vlivu autosugesce a podrží tuto
metodu po celý svůj život.</p>

<h2 align=left style='text-align:left'>Stupeň II. – Magický výcvik ducha</h2>

<p>V&nbsp;magickém výcviku ducha prvního stupně jsme se učili sledovat a
ovládat své myšlenky. Nyní půjdeme dále a naučíme se ovládat koncentraci
myšlenek, abychom měli větší koncentrační schopnost a zesílili svou vůli.</p>

<p>Položte před sebe několik předmětů, jako případně nůž, tabatěrku, pudřenku,
tužku, krabičku od zápalek apod. a hleďte upřeně několik okamžiků na některý
z&nbsp;nich. Zapamatujte si dobře jeho tvar a barvu. Potom zavřete oči a
pokuste se představit si tento předmět plasticky, jak ve skutečnosti vypadá.
Zmizí-li Vaší představě, snažte se jej znovu vyvolat. Zpočátku se Vám tento
experiment podaří jen na několik vteřin, ale při vytrvalém cvičení bude předmět
zřetelnější. Od jednoho cvičení ke druhému bude zmizení a znovuvyvolání
vzácnější. Počáteční neúspěchy ať Vás neodradí. Dostaví-li se únava, přejděte
na jiný předmět. Zprvu necvičte déle jak deset minut. Postupně prodlužujte
cvičební dobu až na půl hodiny.</p>

<p>Abyste mohli vyskytnuvší se koncentrační poruchy kontrolovat, sáhněte opět
k&nbsp;perličkovému nebo uzlíčkovému růženci a posuňte při odbočení vždy jednu
perličku. Na konci cvičení pak přesně víte, kolikrát jste cvičení přerušili.
Cvičení můžete považovat za zvládnuté, jste-li schopni udržet v&nbsp;představě
jeden předmět bez přerušení pět minut.</p>

<p>Nyní můžete přejít k&nbsp;tomu, abyste si uměli představovat předměty
s&nbsp;otevřenýma očima. Musíte se v&nbsp;tom vycvičit tak dokonale, že budete
před sebou vidět jednotlivé předměty tak plasticky, že by se daly téměř
uchopit. Kromě představovaných předmětů nesmíte ze svého okolí nic vnímat. I
zde sledujte poruchy cvičení pomocí růžence.</p>

<p>Jste-li schopni udržet s&nbsp;otevřeným zrakem nejméně pět minut bez
nejmenšího odbočení plastickou představu, jako by tato visela přímo ve vzduchu,
je cvičení splněno.</p>

<p>Po vizuální koncentrační schopnosti následuje cvičení akustické. Při tomto
cvičení si pro začátek musíte vypomoci s&nbsp;velkou dávkou obrazotvornosti.
Nedá se doslova říci; představte se tikot hodin apod., u akustických
koncentračních cvičení se nejedná o plastickou představu. Srozumitelněji se
můžeme vyjádřit slovy: „myslete si“, že slyšíte (případně na stěně) tikot
hodin. Naslouchejte pouze jejich tikotu, aniž byste při tom viděli celé hodiny.</p>

<p>Pochopitelně se Vám to z&nbsp;počátku podaří jen na několik vteřin, ale při
určité vytrvalosti zvládnete i toto cvičení uspokojivě. Pro kontrolní účely
nechť Vám slouží, jako obvykle, růženec. Dále se snažte slyšet tikot kapesních
nebo náramkových hodinek, potom vyzvánění zvonů v&nbsp;nejrůznějších zvukových stupnicích.
Můžete si zvolit i jiné akustické koncentrační experimenty, jako údery na gong,
na kovadlinu, udeření hromu, dopad kladiva, také různý šramot jako škrábání,
srkání, šplíchání, ševel větru až k&nbsp;burácení vichřice. Později hudbu
houslí, klavíru nebo jiných hudebních nástrojů.</p>

<p>Důležitá je pouze akustická koncentrace bez připuštění obrazové
představivosti. Vtírá-li se při akustické koncentraci současně nějaký obraz,
musí být ihned zaplašen. Cvičení je zvládnuto, když jste schopni udržet každou
akustickou představu bez jakéhokoliv přerušení nejméně pět minut.</p>

<p>Jako další cvičení je koncentrace pocitová. Vyvolejte si pocit chladu,
tepla, horka, tíhy, lehkosti, dále hladu, žízně, únavy a cvičte každý
z&nbsp;těchto pocitů tak dlouho, až se Vám podaří udržet jej bez obrazové a
akustické představivosti nejméně pět minut.</p>

<p>Načež můžete přikročit ke koncentraci pomocí čichu. Myslete si, že sajete
vůni různých květin, jako růží, bezu, fialek a jiných, aniž byste připustili
obrazovou představu oněch květin. Totéž se cvičí s&nbsp;vůněmi ostrými a méně
lahodnými. I tuto koncentraci provádějte tak dlouho, až se Vám podaří vyvolat
libovolně imaginárně každé aróma a podržet je alespoň pět minut.</p>

<p>Poslední koncentrace smyslů je koncentrace pomocí chuti. Aniž bychom nějaký
pokrm nebo nápoj imaginárně viděli, soustředíme se pouze na jeho chuť. Nejdříve
zvolte pocit sladkosti, kyselosti, hořkosti, načež přejděte podle vlastní volby
k&nbsp;chutím různě kořeněným.</p>

<p>Podaří-li se žákovi pocítit jakoukoliv chuť a udržet jí alespoň pět minut,
může cvičení považovat za zvládnuté.</p>

<p>Některý žák bude mít při té, jiný při oné smyslové koncentraci, větší nebo
menší úspěch. To znamená, že mozková funkce onoho smyslu je buď zcela
zanedbaná, nebo převážně zakrnělá nebo také nedostatečně vyvinutá. Většina
učebních soustav předepisuje vývin jenom jednoho nebo dvou, nanejvýše tří
smyslů. Koncetrační cvičení prováděná všemi pěti smysly sílí ducha i vůli a žák
se naučí všechny smysly nejen kontrolovat, ale také vyvíjet a konec konců též
dokonale ovládat. Mág musí mít všechny smysly dostatečně vyvinuty a musí je
bezpodmínečně ovládat. Pro magický vývoj jsou tato cvičení velmi důležitá a
nesmí být proto opomenuta.</p>

<h2 align=left style='text-align:left'>Stupeň II. – Magický výcvik duše</h2>

<p>V&nbsp;prvním stupni magického výcviku duše se žák naučil provádět
introspekci. Veškeré dobré i špatné vlastnosti si na základě čtyř živlů
poznamenal a rozdělil do tří skupin. Takto získal dvě duševní zrcadla. Jedno
příznivé (bílé) a jedno nepříznivé (černé). V&nbsp;těchto dvou duševních
zrcadlech se přesně zračí povaha jeho duše. Pomocí tohoto sestavení nyní
zjistí, které živlové síly, dobré i špatné, v&nbsp;něm převládají a bude
usilovat o to, aby dosáhl v&nbsp;působení živlů za každou cenu rovnováhy. Bez
vyrovnání živlů v&nbsp;astrálním těle neboli v&nbsp;duši není magický pokrok
nebo vzestup myslitelný.</p>

<p>Úkolem druhého stupně magického výcviku duše tudíž je získání duševní
rovnováhy. Má-li nastávající mág silnou vůli, započne neprodleně
s&nbsp;ovládáním všech nepěkných vlastností, případně vášní, které ho nejvíce
ovlivňují. Nemá-li dostatek pevné vůle, vezme to z&nbsp;opačného konce a
vyrovná nejdříve veškeré slabší chyby a s&nbsp;většími bude zápasit tak dlouho,
až se mu podaří i tyto zvládnout.</p>

<p>&nbsp;</p>

<p>Jsou tři možnosti, pomocí jichž může žák zvládnout všechny své chyby a
vášně:</p>

<p>1) Systematickou autosugescí, (viz o ní zvláštní pojednání).</p>

<p>2) Transmutací neboli přetvořením vášní do opačných, tedy dobrých
vlastností.</p>

<p>Toho můžeme dosáhnout rovněž autosugescí, ale i vhodným meditováním resp.
ustavičným uvědomováním si příslušných dobrých vlastností.</p>

<p>3) Silnou vůlí a bdělostí.</p>

<p>To znamená, že žák nepřipustí, aby vášeň propukla a potře ji okamžitě
v&nbsp;samém zárodku.</p>

<p>Tato metoda je ze všech nejobtížnější a je určena ponejvíce jen pro toho,
kdo má dostatek silné vůle, kterou hodlá bojem s&nbsp;vášněmi jen ještě více
upevnit.</p>

<p>Má-li žák mnoho času a chce-li ve svém vývoji jít rychle kupředu, může se
chopit všech tří metod. Nejlépe je, když všechny metody jdou jedním směrem,
jako např. vědomé dýchání, vědomé jedení, magie vody atd. Dobrý výsledek
nenechá potom dlouho na sebe čekat.</p>

<p>Účelem tohoto stupně je dosažení duševní živlové rovnováhy. Nastávající mág
se proto musí vynasnažit zbavit se co nejdříve navždy všech vášní a chyb, které
ho nejvíce brzdí v&nbsp;pokroku. Rozhodně nesmí započít s&nbsp;cvičeními
dalšího stupně, pokud dokonale nezvládl všechna cvičení stupně druhého a pokud
zejména ve vyrovnávání živlů nedosáhl rovněž pronikavého úspěchu. Zušlechťování
duše musí žák sledovat po celý tento cyklus, ale již v&nbsp;tomto stupni musí
zkrotit převládající špatné vlastnosti, které jsou největší překážkou jeho
dalšímu magickému vývoji.</p>

<h2 align=left style='text-align:left'>Stupeň II. – Magický výcvik těla</h2>

<p>Cvičení uvedená v&nbsp;prvním stupni magického výcviku těla provádějte dále.
Ta se musí stát denní zvyklostí, jako je např. omývání studenou vodou, tření
ručníkem, tělocvik, gymnastika, magie vody, vědomé jedení atd.</p>

<p>Druhý stupeň magického výcviku těla přináší změnu v&nbsp;dechovém cvičení.
V&nbsp;předešlém stupni se žák naučil vědomě dýchat a přáním, které se vzduchem
přiváděl do plic (pomocí akášického principu) naplňoval současně krevní dráhu.
V&nbsp;této kapitole vysvětlím žákovi, jak má vědomě dýchat nejen plícemi, ale
i póry.</p>

<p>Naše pokožka zastává dvě funkce a to vdechuje a vylučuje (vyměšuje). Můžeme
proto pokládat pokožku za druhé plíce a druhé ledviny v&nbsp;těle. Nyní si
každý snadno vysvětlí, proč kladu tak velký důraz na kartáčování těla, na
důkladné otírání (tření) hrubým ručníkem, na omývání studenou vodou a na
všechny ostatní pokyny, týkající se pěstění těla. Za prvé, aby plíce a ledviny
měly snazší práci a za druhé, aby póry byly povzbuzeny k&nbsp;větší činnosti. Netřeba
zvláště podotýkat, že pro celkový zdravotní stav má toto vše velký význam.
Vědomé dýchání póry nás musí zajímat zejména z&nbsp;magického hlediska a
věnujme proto této praxi plnou pozornost.</p>

<p>Usedněte pohodlně do křesla nebo se položte na pohovku (nebo postel) a uvolněte
všechny svaly. Nyní si myslete, že nedýchají jenom Vaše plíce, ale že celé tělo
saje do sebe vzduch. Buďte pevně přesvědčeni o tom, že současně s&nbsp;plícemi
přijímá každý jednotlivý pór životní sílu, kterou tělo přejímá. Musíte si při
tom připadat jako vyschlá houba, která, namočena do vody, hltavě ji saje.
Životní síla přechází takto z&nbsp;akášického principu a z&nbsp;Vašeho okolí do
Vás. Zcela podle povahy cvičícího bude vnikání životní síly póry každý
pociťovat jinak. Jestliže jste po několikerém opakování dosáhli určité praxe
v&nbsp;tom, že dokážete dýchat plícemi a póry, to jest celým tělem současně,
spojte oba dýchací způsoby pro vdechování určitého přání např. zdraví, úspěch,
mír, zvládnutí vášní a pod. podle toho, co nejvíce potřebujete. Splnění Vašeho
přání (sestaveného v&nbsp;přítomném čase a v&nbsp;rozkazovacím způsobu) musí
kromě plic a krevní dráhy přijmout celé Vaše tělo.</p>

<p>Při dostatečné praxi můžete magicky ovlivňovat i vydechování tím, že si při
každém vydechnutí představíte, že vylučujete opak Vašeho přání, tedy slabost,
neúspěch, neklid atd. Pakliže jste dokázali vdechovat a vydechovat plícemi a
celým tělem současně, je cvičení splněno.</p>

<p>Jako další přichází na řadu ovládání těla. Klidně a pohodlně sedět je rovněž
umění, které je třeba si osvojit. Posaďte se zpříma na židli. Z&nbsp;počátku je
dovoleno se zády opírat, aby páteř zůstala vzpřímená. Nohy musíte držet u sebe,
aby spolu s&nbsp;koleny tvořily pravý úhel. Kolena dávejte vždy k&nbsp;sobě.
Sedíte volně, bez námahy svalů, obě ruce odpočívají na stehnech. Postavte před
sebe budík, který nařídíte a necháte po pěti minutách zvonit. Nyní zavřete oči
a sledujte pozorně celé své tělo. Nejdříve zpozorujete, že všechny svaly se
stanou neklidné. S&nbsp;celou svojí silou se přinuťte k&nbsp;tomu, abyste
seděli klidně a vytrvale. Jak toto cvičení se zdá být snadné, pro začátečníka
je těžké. Jdou-li kolena stále od sebe, můžete je při prvních pokusech ovinout
šňůrou nebo ručníkem.</p>

<p>Podaří-li se Vám bez jakékoliv nervozity, tedy nerušeně pět minut bez námahy
sedět, prodlužte každé další cvičení o jednu minutu. Jestliže jste dokázali
alespoň půl hodiny klidně, pohodlně a nerušeně sedět, cvičení jste absolvovali.</p>

<p>Kdo dospěl až sem, pozná, že v&nbsp;žádné jiné tělesné pozici si nemůže tak
odpočinout a tak se zotavit jako v&nbsp;pozici právě popsané. Kdo by chtěl držení
těla použít zároveň jako prostředku k&nbsp;určitému účelu, případně
k&nbsp;upevnění vůle, může si dle vlastního úsudku zvolit sám různé jiné
tělesné pozice, ovšem za předpokladu, že vydrží v&nbsp;této, mnou doporučované
pozici, sedět zcela klidně a pohodlně celou hodinu.</p>

<p>Indická nauka o yoze (józe) uvádí v&nbsp;kapitole o ásánách (tělesné pozice)
celou řadu pozic a dává naději, že jejich zvládnutím můžeme získat různé
okultní síly. Nebudeme zatím o tom hovořit, zda můžeme těchto sil dosáhnout
jenom držením těla (ásána). Pro magický vývoj potřebujeme každopádně zaujmout
určitou pozici a shora uvedená je tou nejjednodušší. Slouží nejen
k&nbsp;uklidnění těla a vypěstování vůle, ale chrání současně ducha a duši před
tím, aby tělem nebyly při svých pracích rušeny. O tom se žák v&nbsp;dalších
cvičeních ještě více poučí.</p>

<p>Žáci, kteří při úkolech prvního a druhého stupně zejména v&nbsp;mentálním a
duševním školení rádi podléhají únavě a při koncentraci pravidelně usínají,
učiní dobře, budou-li provádět cvičení v&nbsp;doporučené tělesné pozici. Snažte
se cvičit i v&nbsp;praktickém životě ovládání těla. Pozorováním sama sebe
naskytne se k&nbsp;tomu každému dosti příležitostí. Jste-li např. unaveni,
přinuťte se ještě k&nbsp;nějaké práci nebo k&nbsp;menší procházce. Máte-li
hlad, posečkejte s&nbsp;jídlem ještě půl hodiny. Máte-li žízeň, nepijte ihned,
nýbrž až za nějakou chvíli. Kdo má ve zvyku při všem spěchat, ať si navykne
jednat pomaleji a zase naopak, kdo je „budižkničemu“, musí se cvičit
v&nbsp;tom, aby pracoval rychleji. Je na žákovi samotném, aby se naučil ovládat
své tělo a své nervy silou své vůle.</p>

<p>Tím byla cvičení druhého stupně úplně vyčerpána.</p>

<h3>Souhrn všech cvičení II. stupně</h3>

<p><b>I. Magický výcvik ducha:</b></p>

<p>1. Autosugesce neboli odhalené záhady podvědomí<br>
2. Koncentrační cvičení:<br>
a) vizuální (optická)<br>
b) akustická<br>
c) pocitová<br>
d) pomocí čichu<br>
e) pomocí chuti<br>
3. Negativní stav:<br>
Cvičení, týkající se vypojování všech myšlenek (negativní stav) prohlubujte a
provádějte je dále.</p>

<p><b>II. Magický výcvik duše:</b></p>

<p>1. Živlová magicko-astrální rovnováha<br>
2. Tříbení povahy - zušlechťování duše:<br>
a) ovládáním<br>
b) autosugescí<br>
c) transmutací</p>

<p><b>III. Magický výcvik těla:</b></p>

<p>1. Vědomé dýchání póry<br>
2. Vědomé držení těla<br>
3. Ovládání těla v&nbsp;praktickém životě podle potřeby a přání</p>

<p>Před spaním udržovat vždy jen ty nejkrásnější a nejšlechetnější myšlenky a
přejímat je do spánku.</p>

<p><i>Konec druhého stupně.</i></p>

<p>&nbsp;</p>

<h2 align=left style='text-align:left'><a name="_Stupeň_III."></a>Stupeň III.</h2>

<h2 align=left style='text-align:left'>VEDĚNÍ, ODVAHA, CHTĚNÍ a MLČENÍ</h2>

<p>představují ony čtyři základní pilíře chrámu Šalamounova, tedy opět mikro- a
makrokosmu, na nichž byla vybudována svatá věda magie. Podle oněch čtyř živlů
jsou to základní vlastnosti, které musí mít každý mág, chce-li dosáhnout ve
vědě toho nejvyššího.</p>

<p>Magické vědění si horlivým studiem může osvojit bez rozdílu každý a znalost
zákonů mu pak umožní, aby dospěl postupně až k&nbsp;nejvyšší moudrosti.</p>

<p>Chtění je aspekt vůle, jehož je možno ve svaté vědě a v&nbsp;běžném životě
vůbec bezpečně dosáhnout houževnatostí, trpělivostí a vytrvalostí. Koho nepudí
jen pouhá zvědavost, ale kdo je pevně rozhodnut jít a dospět až k&nbsp;samému
vrcholu vytčeného cíle, ten musí vyvinout nezlomnou vůli.</p>

<p>Odvaha: Kdo se neleká ani obětí ani překážek, kdo nedbá mínění druhých, ale
jde neohroženě za svým cílem, nevšímaje si také toho, zda úspěch či neúspěch se
mu staví v&nbsp;cestu, tomu se zajisté projeví to Nejvyšší.</p>

<p>Mlčení: Kdo se vychloubá a honosí, kdo se ohání svou moudrostí, ten se nikdy
nestane dobrým mágem. Mág nemá zapotřebí usilovat o to, aby byl považován za
autoritu, naopak, činí vše, aby zůstal nepoznán. Mlčení je Moc! Čím více o
svých zkušenostech a znalostech každý mág pomlčí, přesto se ale lidem nevyhýbá,
tím více mu z&nbsp;nevysychajícího pramene moudrosti bude poskytnuto.</p>

<p>Komu tedy záleží na tom, aby dosáhl vědění i moudrosti, nechť v&nbsp;sobě
vybuduje tyto čtyři základní vlastnosti, bez kterých by ve svaté magii nic
podstatného nesvedl.</p>

<h2 align=left style='text-align:left'>Stupeň III. – Magický výcvik ducha</h2>

<p>V&nbsp;druhém stupni se žák učil cvičení smyslů. Každý smysl koncentrativně
školil. V&nbsp;tomto stupni rozšíří svou koncentrační schopnost tím, že bude
školit dva až tři smysly najednou. V&nbsp;dalším uvádím několik učebních
příkladů, podle nichž si bystrý žák utvoří vlastní pracovní působiště.</p>

<p>Představme si plasticky nástěnné hodiny s&nbsp;kyvadlovým pohybem. Vaše
imaginární představa musí být tak dokonalá, jako kdyby se hodiny na stěně
skutečně nacházely. Současně se pokuste o to, abyste slyšeli i jejich tikot.
Tuto dvojitou představu, tedy zrakovou a sluchovou, se snažte udržet alespoň
pět minut. Podaří se Vám to zpočátku opět jen na několik vteřin, ale při
vytrvalém cvičení dokážete představu udržet vždy lépe a delší dobu.</p>

<p>Opakujte tento experiment s&nbsp;jiným podobným předmětem, případně
s&nbsp;gongem, kde nebudete jenom slyšet dopadající údery, ale zároveň vidět i
osobu na gong tlučící. Dále se pokuste o to, abyste viděli potůček, jehož
zurčení nasloucháte. Představte si např. pole s&nbsp;dozrávajícím žitem (nebo
jiným obilím) a naslouchejte ševelení větru, který naklání klasy sem a tam. Pro
změnu si vymyslete jiné podobné pokusy, jimiž zaměstnáte dva až tři smysly
současně.</p>

<p>S&nbsp;obrazovými a akustickými představami můžeme spojit i takové
experimenty, které zaměstnávají i cit (hmat). Je třeba, abychom všechny smysly
oživili a koncentrativně vycvičili. Největší důraz klaďte při těchto cvičeních
na zrak, sluch a cit (hmat), neboť vývoj těchto smyslů je pro další pokrok
v&nbsp;magii krajně důležitý. Cvičte proto pilně každý den!</p>

<p>Dostaví-li se při cvičení únava, přerušte koncentrační práci a odložte ji na
vhodnější dobu, kdy jste duševně svěžejší. Chraňte se usínání při cvičení.
Podle získaných zkušeností se pro koncentraci hodí nejlépe ranní doba.</p>

<p>Komu se podaří udržet nepřetržitě pět minut dvě až tři smyslové koncentrace,
splnil úkol a může přikročit k&nbsp;dalšímu cvičení.</p>

<p>Zaujměte opět svoji obvyklou pohodlnou pozici, jako při každé koncentrační
práci. Zavřete oči a představte si na ní nějakou Vám dobře známou krajinu,
dědinu, osadu, zahradu, louku, nějaké místo nebo nějaký les, dům apod. Každou
představu udržte co nejdéle. Musíte imaginárně vidět i všechny podrobnosti,
jako: barvu, světlo, tvar atd. Imaginace musí být tak plastická, jako byste na
dotyčném místě osobně přebývali. Nic nesmí Vašemu zraku uniknout, nic nesmíte
vynechat. Zastře-li se Vám obraz nebo úplně zmizí, tím zřetelněji jej ve své
představě obnovte. Úkol je splněn, jestliže jste dokázali alespoň pět minut
obraz plasticky udržet.</p>

<p>Pokračujte tím, že vložíte do téže představy i sluchový smysl. Jestliže jste
si např. představovali krásný les, naslouchejte zároveň zpěvu ptactva, zurčení
potůčku, ševelení větříku, bzučení včel atd. Podaří-li se Vám to u jednoho
obrazu, přejděte na další podobný experiment dle vlastního výmyslu. Úkol můžete
považovat za splněný, jestliže jste každou krajinu, každé místo podrželi
nepřetržitě v&nbsp;představě nejméně pět minut a zaměstnali při něm dva až tři
smysly současně.</p>

<p>Bylo-li tohoto koncentračního stupně dosaženo, proveďte totéž cvičení
s&nbsp;otevřenýma očima, při čemž upřete zrak na jediný bod nebo zírejte do
prázdna. Fyzické okolí přestanete vnímat a zvolený obraz musí před Vaším zrakem
viset ve vzduchu tak zřetelně jako nějaká fata morgana. Podržte tuto představu
pět minut a zvolte pak jinou. Cvičení jste absolvovali, jestliže dokážete
podržet při otevřených očích jedním nebo více smysly zvolenou představu bez
přerušení nejméně pět minut.</p>

<p>Jako necháváme po přečtení poutavého románu obrazy jednotlivých zajímavých
událostí vyvstat před svými zraky, přesně tak si je třeba počínat při každém
dalším koncentračním cvičení.</p>

<p>Žák se naučil imaginovat obrazy krajin a míst, které již viděl a které mu
jsou tedy dobře známé. Nyní se bude cvičit v&nbsp;tom, že si představí místa,
která ještě nikdy neviděl a která musí vzniknout v&nbsp;jeho fantazii. Nejdříve
je bude vidět se zavřenýma očima a když se mu to podaří dvěma až třemi smysly
najednou po dobu pěti minut, pak se o to pokusí s&nbsp;otevřeným zrakem.</p>

<p>Podaří-li se žákovi zvládnout i toto cvičení stejně dobře, přejde
k&nbsp;dalšímu; vystřídá neživé předměty, domy, místa atd. se živočichy. Uvidí
imaginárně různá zvířata, jako kočky, ptáky, koně, drůbež, telátka, krávy atd.
Zprvu pět minut se zavřenýma očima a po zvládnutí cvičení s&nbsp;očima
otevřenýma.</p>

<p>Dále si představí tato zvířata (případně i jiná) při pohybu. Třeba jak si
kočička hraje, jak dovádí, jak pije mléko, štěkajícího a skákajícího psa, ptáka
v&nbsp;letu, pří zobání zrní atd. Takové a podobné kombinace si žák sestaví sám
podle vlastní volby. Nejdříve to uvidí se zavřenýma a potom s&nbsp;otevřenýma
očima. Udrží-li každou oživenou představu bez přerušení pět minut, může jít
dále.</p>

<p>Stejným způsobem si bude žák počínat u lidí. Nejdříve uvidí své známé a
příbuzné, později si představí i cizí osoby, které před tím nikdy neviděl.
Nejprve započne s&nbsp;představou obličeje, potom celé hlavy a konečně celého
oděného těla, napřed se zavřeným a pak s&nbsp;otevřeným zrakem. Žák musí
dokázat udržet zvolenou představu pokaždé plných pět minut, než přikročí
k&nbsp;dalšímu cvičení a to k&nbsp;představě osob se pohybujících, tedy
v&nbsp;chůzi, při hovoru, práci, zábavě atd.</p>

<p>Dokázal-li to žák jedním smyslem, tedy vizuálně, spojí to s&nbsp;akustickou
představou, to znamená se sluchovou imaginací, takže bude jakoukoliv
představovanou osobu nejen vidět, ale imaginárně i slyšet.</p>

<p>Snažte se imaginaci dokonale přizpůsobit skutečnosti, např. pokud jde o
modulaci hlasu, způsob řeči, buď pomalý nebo rychlý, tak, jak tomu u
představované osoby skutečně je. Cvičte opět nejdříve se zavřeným a pak
s&nbsp;otevřeným zrakem.</p>

<p>Bylo-li dosaženo úspěchu, pokračujte v&nbsp;představivé koncentraci tak, že
si imaginárně vytvoříte sami různé obličeje a hlasy. Mohou to být lidé obojího
pohlaví a každého věku. Pak si představte osoby cizích národů a ras, ženy,
muže, děti, jako např. Negry, Indiány, Číňany, Japonce atd. Různé knihy a
obrázkové časopisy Vám v&nbsp;tom mohou být vhodnou pomůckou. I návštěvy
v&nbsp;muzeích se k&nbsp;tomu účelu doporučují.</p>

<p>Jestliže jste dbali všech uvedených pokynů a zvládli dokonale všechna
doporučovaná cvičení, to znamená, že jste udrželi každou představu pět minut se
zavřeným a pět minut s&nbsp;otevřeným zrakem, splnili jste magický výcvik ducha
třetího stupně.</p>

<p>Zvládnutí všech těchto obtížných cvičení vyžaduje vytrvalost, trpělivost,
houževnatost a pevnou vůli. Kdo nelituje námahy, bude se získanými schopnostmi
velmi spokojen, neboť koncentrační cvičení tohoto stupně neposilují jen vůli a
schopnost soustředění, nýbrž veškeré intelektuální a duchovní síly, vznítí
magické schopnosti ducha a jsou průpravným cvičením pro přenášení myšlenek,
telepatii, pro mentální putování, pro jasnozření i na dálku a pod. Bez těchto
schopností by nastávající mág mnoho nepořídil. Pracujte proto pečlivě a
svědomitě!</p>

<h2 align=left style='text-align:left'>Stupeň III. – Magický výcvik duše</h2>

<p>Dříve než započnete s&nbsp;cvičením tohoto stupně, musíte pomocí introspekce
a sebeovládání mít v&nbsp;duši astrální živlovou rovnováhu, nechcete-li uškodit
sami sobě. Jste-li si jisti tím, že žádný živel ve Vás nemá převahu, budete
sice ve zušlechťování povahy pokračovat, ale započnete již s&nbsp;prací živlů
v&nbsp;astrálním těle. Úkolem tohoto stupně je osvojit si základní vlastnosti
živlů, vyvolat a rozpustit je v&nbsp;těle dle libosti. Teoreticky je nám
živlová účinnost již dostatečně známa, takže nyní přejdeme k&nbsp;praxi.</p>

<p>Specifickou vlastností ohně je následkem jeho všestranné rozpínavosti horko,
které má tvar koule. Osvojme si především tuto vlastnost, abychom ji mohli
v&nbsp;duši a v&nbsp;těle libovolně vyvolat. Při ovládání těla jsme si zvolili
pozici, v&nbsp;níž můžeme setrvat neomezeně dlouho pohodlně a nerušeně. Indové
nazývají takovou pozici Ásana a i my se přidržíme tohoto názvu.</p>

<p>Usedněte tedy do ásany a myslete si, že jste ve středu ohnivého živlu, který
ve tvaru koule zaujímá celý vesmír. Imaginárně se domnívejte, že vše kolem Vás,
ba i celý vesmír, je ohnivý. Nyní vdechujte živel ohně nosem a současně celým
tělem (póry). Vdechování musí být pravidelné, hluboké, žádné stlačování vzduchu
a také žádné přemáhání plic. Hmotné a astrální tělo se musí podobat prázdné
nádobě, která se každým vdechnutím víc a více živlem plní, lépe řečeno nasává.
Každé nové vdechnutí stupňuje teplotu živlu a stlačuje jí do těla, kde se
rozrůstá až k&nbsp;úplnému žáru. Horkost a síla rozpínavosti se stále zvětšují,
ohnivý tlak mohutní, takže máte konečně pocit, že jste sami ohnivě žhaví. Celý
postup vdechování a procházení ohnivého živlu tělem je samozřejmě čistě imaginární.
Při cvičení je třeba mít a udržovat nejplastičtější představu ohně. Započněte
se sedmi vdechy ohnivého živlu a při každém dalším cvičení přidejte jedno
vdechnutí. Průměrně postačí 20–30 vdechů. Pouze žáci tělesně zdatní a mající
pevnou vůli mohou tento počet libovolně zvýšit.</p>

<p>Abyste při vdechování nemuseli počítat, sáhněte k&nbsp;své malé pomůcce tj.
k&nbsp;uzlíčkovému nebo korálkovému růženci a při každém vdechnutí posuňte
jeden korálek. Z&nbsp;počátku pocítíte teplo pouze duševně, ale při každém
dalším experimentu stane se žár duševně i tělesně citelnějším a vy můžete kromě
zvýšené teploty (pocení) dosáhnout i stupně horečky. Jestliže žák mezitím
dosáhl vyrovnanosti živlů v&nbsp;duši, nemůže mu takové nahromadění živlů
v&nbsp;těle ani v&nbsp;nejmenším uškodit.</p>

<p>Po skončení cvičení imaginárního hromadění ohnivého živlu pociťujete
imaginárně žár a rozpínavost ohně. Nyní cvičíte v&nbsp;obráceném pořadí takto:
nosem normálně vdechujte a ústy a celým tělem (póry) postupně vydechujte,
vypouštějíce ohnivý živel do celého vesmíru. Při vydechování živlu dodržujte
tentýž počet jako při vdechování. Bylo-li např. započato sedmi vdechy, musíte
rovněž sedmkrát vydechnout, prostě kolik vdechů, tolik výdechů. Je to velmi
důležité, neboť po skončení cvičení musí žák mít pocit, že je prost
vdechovaného živlu a vyvolané teplo musí opět zmizet. Proto se doporučuje
používat při cvičení růžence. Cvičte nejdříve se zavřenýma a později otevřenýma
očima.</p>

<p>V&nbsp;Orientu jsou zasvěcenci, kteří toto cvičení (nazvané Sádhana)
provádějí řadu let a dokáží následkem toho živel ohně tak zhustit, že chodí
v&nbsp;zimě za nejkrutějších mrazů nazí a bosí, aniž by pocítili chlad a jsou
dokonce ještě schopni kolem svého těla ovinuté mokré šátky ve chvilce usušit.
Nahromaděním ohnivého živlu v&nbsp;těle působí na své okolí a tím přímo na
přírodu, takže mohou nechat roztát sníh a led nejen ve svém bezprostředním
okolí, ale v&nbsp;okruhu několika kilometrů.</p>

<p>Takové a podobné úkazy dokáže vyvolat i Evropan, pakliže těmto cvikům věnuje
dostatek času. Pro náš magický vzestup potřebujeme však zvládnout všechny
živly, nikoliv jen jediný z&nbsp;nich, což je z&nbsp;magického hlediska také
naprosto správné.</p>

<p>Nyní jsou na řadě cvičení se živlem vzduchu, při nichž si počínejte stejně
jako u živlu ohně, pouze představa pocitu je jiná. Zaujměte tutéž pohodlnou
pozici, zavřete oči a domnívejte se, že se nacházíte uprostřed vzdušného
prostoru, který zaplňuje celé univerzum. Ze svého okolí nic nevnímejte a nic
jiného nesmí pro Vás existovat než vzduchem naplněný celý vesmír obestírající
prostor. Do své prázdné nádoby duše a hmotného těla vdechujte celým tělem
(plícemi a póry) živel vzduchu. Každým dechem naplňujte celé své tělo mocněji a
více vzduchem. Musíte přímo ulpět na představě, že Vaše tělo saje každým
vdechnutím do sebe vzduch a podobá se přímo balónu. Zároveň to spojíte s&nbsp;pocitovou
představou, že se Vaše tělo stává lehčím, že je již tak lehké jako samotný
vzduch. Pocit lehkosti musí být tak intenzivní, že své tělo pro svou lehkost
již ani nebudete pociťovat.</p>

<p>Jako u živlu ohně započnete i u živlu vzduchu se sedmi vdechy a výdechy. Po
ukončení cvičení musíte mít opět jistotu, že ze živlu vzduchu ve Vašem těle nic
nezůstalo a Váš pocit je tentýž, jako před zahájením cvičení. Neopomeňte
sáhnout opět po růženci, který Vám usnadní počítání. Od jednoho cvičení
k&nbsp;druhému stupňujete počet vdechů a výdechů. Nedoporučuji však více než
čtyřicet vdechů a výdechů.<a name="_ftnref2"></a><a
href="http://www.grimoar.cz/fb_03/?#_ftn2" title=""><span style='mso-bookmark:
_ftnref2'><sup>2</sup></span><span style='mso-bookmark:_ftnref2'></span></a><span
style='mso-bookmark:_ftnref2'></span></p>

<p>Neustálým prováděním tohoto experimentu mohou zasvěcenci dosáhnout
fenomenálních jevů, jako kráčení po vodě, pohyby ve vzduchu, přemístění těla a
mnohých jiných jevů, zejména tehdy, když se soustřeďují pouze na jediný živel.
Nás mágy jednostranné fenomény nemohou uspokojit, protože nejsou naším cílem.
Hodláme vniknout mnohem hlouběji do poznání a ovládání živlů a chceme také více
dosáhnout.</p>

<p>Nyní následuje popis praxe se živlem vody. Posadíte se opět do ásany,
zavřete oči a zapomenete na celé své okolí. Představíte si, že se celé
univerzum podobá širému moři, v&nbsp;jehož středu se nacházíte. Každým vdechem
celého těla se Vaše tělo plní a nasává živlem vody. Chlad vody musíte pociťovat
v&nbsp;celém těle. Jestliže jste sedmi dechy naplnili své tělo tímto živlem,
vydechnete opět sedmkrát a při každém vydechnutí zbavíte tělo vodního živlu,
takže při posledním výdechu nezůstane ve Vašem těle ani nejmenší částečka
tohoto živlu. Růženec Vám bude opět vhodnou pomůckou při počítání.</p>

<p>Každé další cvičení prodloužíte o jedno vdechnutí. Čím častěji budete tyto
experimenty provádět, tím více pocítíte živel vody a jeho mrazivou vlastnost.
Konečně si musíte připadat jako rampouch. Každé jednotlivé cvičení však nesmí
trvat déle než dvacet minut. Časem musíte dokázat učinit své tělo ledovým i
v&nbsp;nejparnějším měsíci.</p>

<p>Zasvěcenci v&nbsp;Orientu ovládají tento živel tak dokonale, že s&nbsp;ním
hravě provádějí fenomenální jevy. V&nbsp;období parna a sucha přivádějí dle
libosti a uznání déšť a zase naopak ho zadrží, je-li toho třeba, zahánějí
bouři, uklidňují rozbouřené moře, ovládají všechna zvířata pod vodou atd.
Skutečnému mágovi jsou takové a podobné fenomény snadno vysvětlitelné.</p>

<p>Zbývá ještě popsat cvičení posledního živlu tj. země. I zde usednete jako u
ostatních živlů do ásany. Celé univerzum si tentokrát představíte jako
nekonečnou zem, v&nbsp;jejímž středu sedíte. Nesmíte však v&nbsp;zemi vidět
pouze kus hlíny, nýbrž hustou zemitou látku. Specifické vlastnosti země jsou
hustota a tíha. Vdechujete opět celým tělem a naplňujete své tělo touto těžkou
látkou. Nejdříve učiníte opět pouze sedm vdechů a prodloužíte každé další
cvičení o jedno vdechnutí. Musíte dokázat soustředit v&nbsp;sobě tolik zemité
hmoty, že Vaše tělo bude mít tíhu olova a touto tíhou téměř ochrne. Vydechování
je totéž jako u předešlých cviků. Po skončení experimentu musíte mít tentýž
normální pocit jako před cvičením. Cvičte maximálně dvacet minut.</p>

<p>Toto cvičení (zvané Sádhana) jev Tibetu velmi oblíbené; tamější lámové
počnou nad kusem hlíny rozjímat, rozebírají ji a opět o ní meditují. Pravý mág
si se živlem země lépe poradí, uchopí a zvládne jej u samého kořene a
nepotřebuje se zabývat tak svízelnými meditačními pochody.</p>

<p>Barva jednotlivých živlů může sloužit jako pomocná představa a to oheň
v&nbsp;barvě rudé, vzduch v&nbsp;barvě modré, voda v&nbsp;barvě zelenavě-modré
a země v&nbsp;barvě žluté, šedé nebo černé.</p>

<p>Představa barev je zcela individuální, ale není bezpodmínečně nutná. Komu
práci usnadní, ať si jí na počátku vypomůže. Při veškerých cvičeních jde hlavně
o pocitovou představivost.</p>

<p>Po delším cvičení musí každý jednotlivec dokázat vytvořit např. u ohnivého
živlu takový žár, který, měřený teploměrem, vykazuje zvýšenou teplotu. Tato průpravná
cvičení, týkající se ovládání živlů, jsou nezbytná a musíme jim tudíž věnovat
náležitou pozornost.</p>

<p>Způsob jevů, které zasvěcenec může vyvolat např. u zvládnutého živlu země,
je velmi rozmanitý a každý o něm může libovolně meditovat. Zvládnutí živlů je
nejtvrdším oříškem v&nbsp;magické vědě a jen velmi poskrovnu bylo až dosud o
něm hovořeno, protože v&nbsp;sobě skrývá největší arkánum. Je nejdůležitějším
odvětvím v&nbsp;magii a kdo neovládá živly, ten v&nbsp;magické vědě sotva co
podstatného dokáže.</p>

<h2 align=left style='text-align:left'>Stupeň III. – Magický výcvik těla</h2>

<p>První stupeň této učební soustavy se žákovi stal již zvykem, takže jej
snadno podrží po celý cyklus. Druhý stupeň rozlišuji v&nbsp;tomto pojednání
dalšími pokyny. Klidné držení těla žák prodlouží na půl hodiny. Dechová cvičení
pomocí pórů budeme v&nbsp;tomto stupni provádět v&nbsp;jednotlivých tělesných
orgánech. Žák musí být schopen nechat dle přání dýchat pomocí pórů samostatně
každou jednotlivou část těla. Započneme u nohou a končíme hlavou. Praxe je
následující.</p>

<p>Usedněte do své obvyklé pozice a zavřete oči. Svým vědomím se přeneste do
jedné ze svých nohou. Nezáleží na tom, jakou nohou započnete, zda pravou či
levou. Představujte si nyní, že se Vaše noha rovná plicím a vdechuje a
vydechuje právě tak jako Vaše plíce životní sílu z&nbsp;celého univerza. Vdechujete
(sajete) tedy životní sílu z&nbsp;celého univerza a vydechováním ji opět do
celého univerza vracíte (vylučujete). Když se Vám to při opakovaném vdechování
a vydechování (asi sedmkrát) podařilo, přejděte k&nbsp;druhé noze. Načež
dýchejte oběma nohama současně. Po dosaženém úspěchu proveďte totéž cvičení
s&nbsp;rukama, nejdříve s&nbsp;jednou, pak s&nbsp;druhou a konečně s&nbsp;oběma
současně. Po zdařilém provedení cvičení přijdou na řadu další orgány a to
pohlaví, střeva, žaludek, játra, slezina, plíce, srdce, hrtan a hlava.</p>

<p>Cvičení můžete považovat za splněné, jestliže se Vám podařilo nechat každý
jednotlivý orgán, i ten nejmenší, samostatně dýchat. Toto cvičení má veliký
význam, neboť nám dává možnost ovládat každou jednotlivou část těla, kterou
můžete nabíjet životní silou, ozdravit ji a oživit. Když to totiž dokážeme
provést sami na sobě, pak není již takovým velikým uměním působit přemístěním
svého vědomí i v&nbsp;jiném těle, což v&nbsp;magnetickém přenášení síly, tedy
v&nbsp;magickém zdravotnictví, hraje velkou úlohu. Věnujte proto tomuto cvičení
veškerou pozornost.</p>

<p>Další cvičení magického výcviku těla je hromadění životní síly. Naučili jsme
se dýcháním póry celého těla vdechovat a vydechovat životní sílu z&nbsp;celého
univerza. Nyní přikročíme k&nbsp;hromadění (kupení) životní síly. Praxe je
následující.</p>

<p>Sedíte ve své ásaně a vdechujete plícemi a póry celého těla do sebe životní
sílu z&nbsp;univerza. Životní sílu však tentokrát univerzu nevrátíte, nýbrž
ponecháte ve svém těle. Při vydechování nemyslete na nic a vydechujte
pravidelně spotřebovaný vzduch. Každým novým vdechnutím pociťujete, jak se Vaše
tělo stále více plní životní silou respektive jak se ta ve Vás kupí. Tlak
životní síly musíte v&nbsp;sobě pociťovat jako stlačenou páru a představit si,
že tato stlačená životní síla vyzařuje z&nbsp;těla navenek jako topné těleso.
Síla tlaku a záře kolem Vás šíří každým dalším vdechnutím, stává se silnější a
pronikavější.</p>

<p>Opakováním tohoto cvičení musíte dospět tak daleko, že pronikavé záření
životní síly dokážete vysílat ze svého těla na vzdálenost několika kilometrů.
Tlak a pronikavost Vašeho záření musíte doslova pociťovat. Cvik dělá Mistra!
Započnete opět sedmi vdechy a každý den přidáte jedno vdechnutí. Každé
jednotlivé cvičení nesmí trvat déle jak dvacet minut. Tyto cviky provádějte
zejména tehdy, když při svých pracích a experimentech spotřebujete mnoho
pronikavé životní síly, jako je např. ošetřování nemocných, působení na dálku,
magnetizování předmětů atd.</p>

<p>Jakmile nakupenou životní sílu již nepotřebujete, musíte tělo opět uvést do
původního stavu, neboť není radno pohybovat se v&nbsp;běžném životě
s&nbsp;předimenzovaným napětím. Působilo by to neblaze na nervy, vedlo
k&nbsp;nervozitě a ochablosti a vyvolalo by to i jiné nežádoucí jevy.
Experiment ukončíte tím, že při vydechování vrátíte nakupenou životní sílu
imaginárně do univerza. Přitom vdechujete jen čistý vzduch a napětí životní
síly vydechujete tak dlouho, až jste dosáhli opět pocitu rovnováhy. Po delším
provádění tohoto cvičení dokáže mág vrátit univerzu životní sílu najednou,
takřka explozivně, podobně jako kdyby vzduchem naplněná pneumatika neočekávaně
praskla.</p>

<p>V&nbsp;tomto náhlém vylučování životní síly se cvičte teprve tehdy, když se
Vaše tělo stalo dostatečně odolným. Máte-li v&nbsp;tom určitou zručnost,
provádějte totéž zvolna s&nbsp;jednotlivými částmi těla. Dbejte při tom hlavně
výcviku rukou. Zasvěcenci provádějí tyto cviky i s očima a mohou okouzlit nejen
jednu osobu, ale fascinují celou řadu lidí, ba co více, mohou si podmanit celé
davy.</p>

<p>Mág, jenž toto dokáže svýma rukama, má pak skutečně žehnající ruce.
V&nbsp;tom vězí tajemství žehnající moci, vkládání rukou na nemocné atd.</p>

<p>Cvičení tohoto stupně je splněno, jestliže jste dokázali nakupit životní
sílu nejen v&nbsp;celém těle, ale v&nbsp;každé jednotlivé části těla a záření
této nahromaděné síly promítnout navenek. Ovládáním tohoto cvičení je magický výcvik
těla třetího stupně ukončen.</p>

<h3>Dodatek k&nbsp;III. stupni</h3>

<p>Žák, který svědomitě cvičil a následkem toho dospěl v&nbsp;magickém vývinu
až sem, jistě již sám zpozoroval celkovou přeměnu své bytosti. Jeho magické
schopnosti se budou ve všech směrech zdárně vyvíjet.</p>

<p>Po stránce mentální se jeho vůle zpevnila, získal větší odolnost, lepší
paměť a bystřejší postřeh, jakož i jasný rozum.</p>

<p>Po stránce astrální se stal klidnějším, vyrovnanějším a v&nbsp;něm dřímající
schopnosti se v&nbsp;něm budou nadále vyvíjet podle jeho povahy a nadání.</p>

<p>Po stránce hmotné jistě s&nbsp;radostí sám přizná, že je zdravější, svěžejší
a jaksi omlazen. Jeho životní síla zdaleka předčí životní sílu mnoha jeho
bližních a v&nbsp;praktickém životě mnoho dosáhne následkem své zářivé síly.</p>

<p>Tak např. může silou svého záření zbavit místnost, ve které se zdržuje,
nepříznivých vlivů a naplnit ji svou životní silou. Dále může s&nbsp;úspěchem
ošetřovat nemocné i na dálku, protože je schopen vysílat svou zářivou sílu na
kilometrovou vzdálenost. Rovněž má možnost nabíjet svou zářivou silou předměty
svými přáními. To vše jsou jen pouhé příklady, neboť žák sám pozná, kdy a kde
může své magické schopnosti vhodně uplatnit. Nechť si je však vždy vědom toho,
že lze magických schopností užít jak k&nbsp;dobrým, tak i k&nbsp;sobeckým
účelům a udělá proto dobře, když se bude stále držet přísloví: „Jak kdo zasil,
tak sklidí!“</p>

<p>Jeho cílem proto bude vždy konat jen to nejlepší z&nbsp;nejlepšího.</p>

<p>Práce s&nbsp;magnetismem dovoluje a umožňuje všechny možné variace. Pro
lepší přehled upozorňuji zde žáka ještě na několik možností.</p>

<h3>IMPREGNOVÁNI MÍSTNOSTI</h3>

<p>Dýcháním plícemi a póry celého těla vdechujte životní sílu a stlačujte ji
celou svou imaginační schopností do svého těla, kde musí přímo dynamicky zářit.
Vaše tělo se tak stává světelnou silou, jen ohniskem, ba možno říci, individuálním
sluncem. Při každém vdechnutí zesilujte jak stlačenou životní sílu, tak i sílu
světla a naplňte jimi místnost, v&nbsp;níž se nacházíte. Silou Vašeho záření
musí místnost doslova tonout ve slunečním svitu.</p>

<p>Při vytrvalém cvičení je dokonce i možno osvětlit ve tmě, tedy v&nbsp;noci,
místnost natolik, že je možno předměty dobře rozpoznávat a to nejen osobou
cvičící, ale i nezasvěcencem. Světlo životní síly se dá totiž tímto způsobem
zhmotnit až na skutečné denní světlo a vše záleží vlastně jen na cviku a na
síle imaginační.</p>

<p>Avšak jenom s&nbsp;tímto zjevným úkazem se mág samozřejmě nespokojí, neboť
dobře ví, že životní síla je povahy univerzální a že není jen nositelem jeho
idejí, myšlenek a přání, ale i uskutečňovatelem jeho imaginace, a že může touto
životní silou všeho dosáhnout. Je úlohou plastické imaginace, aby toto vše
zrealizovala (uvedla ve skutek).</p>

<p>Jestliže cvičící naplnil svou pracovní místnost silou svého záření, nechť si
při tom představí to, čeho chce dosáhnout. Např. že všechny se v&nbsp;místnosti
zdržující astrální a magické vlivy se pročišťují a mizí, anebo že nejenom jemu
samotnému bude v&nbsp;místnosti dobře a zdrávo, ale každému, kdo do ní vstoupí
a v&nbsp;ní se zdrží. Kromě toho může mág svou obývací a pracovní místnost
impregnovat přáním, aby při všech jeho pracích měl správnou inspiraci, kýžený
úspěch atd. Pokročilí mágové jsou dokonce schopni chránit svou místnost před
nevítanými hosty tím, že ti, jakmile vstoupí do místnosti, jsou neklidní a
nechtějí se v&nbsp;ní ani zdržet. Taková místnost je pak naplněna ochrannou myšlenkou
nebo idejí bázně. I subtilně je možno místnost impregnovat a to tak, že každý,
kdo do ní vejde bez dovolení, je jakoby ochrnut a vržen nazpět.</p>

<p>Jak vidíme, má mág nepřeberné možnosti a na jejich základě si může sestavit
ještě jiné zcela individuální metody.</p>

<p>Vydechováním vypouští mág nakupenou životní sílu opět do univerza a může
svou představivostí v&nbsp;místnosti ponechat pouze sílu zářivou a světelnou.
Může ale také svou představou imaginovat životní sílu do místnosti přímo
z&nbsp;univerza, aniž by ta musela procházet nahromaděna jeho tělem. Takto si
může počínat, když v&nbsp;hromadění životní síly získal určitou praxi. I svá
vlastní přání může tímto způsobem do místnosti impregnovat. Imaginaci spojené
s&nbsp;vůlí, vírou a pevným přesvědčením nejsou kladeny meze.</p>

<p>Při těchto pracích není mág odkázán pouze na ohraničený prostor, nýbrž může
dvě i více místností impregnovat současně, ba i celý dům může naplnit svou
životní a zářivou silou, kterou nechá nejdříve projít vlastním tělem nebo ji
dle uvedené metody čerpá přímo z&nbsp;univerza. Jelikož síla představivosti
nezná ani času ani prostoru, může tuto práci vykonávat i na největší
vzdálenost. Časem a získanou technikou bude schopen impregnovat náležitě i tu
největší místnost, ať se nachází v&nbsp;samé blízkosti anebo v&nbsp;největší vzdálenosti.
S&nbsp;ohledem na svůj etický vývin bude tím sledovat vždy jen to
nejšlechetnější a jeho moc bude bezmezná. Vytrvalost bude nakonec vždy
korunována úspěchem!</p>

<h3>Dodatek k&nbsp;III. stupni</h3>

<h3>BIOMAGNETISMUS</h3>

<p>Žákovi je dána možnost poznat ještě další specifickou vlastnost životní
síly, která je pro magické práce rovněž velmi důležitá. Je mu již známo, že
životní silou a přáním v&nbsp;uskutečnění se dá nabíjet každý předmět, každé
zvíře i každý životní útvar. Životní síla má však také tu vlastnost, že může
pojmout jakoukoliv cizí myšlenku i cizí pocity, jimiž se infikuje a nakonec
spojí. Koncentrovaná životní síla by se tudíž brzy smísila s&nbsp;jinými
myšlenkami, což by účinek impregnované myšlenky oslabilo, ale nejen to, dokonce
i znemožnilo, kdyby mág častějším opakováním experimentu napětí nezesílil a tím
i vložené přání neoživil. To vše by způsobilo velkou ztrátu a kromě toho by to
nepříznivě ovlivnilo i očekávaný výsledek. Žádoucí vliv působí jen potud, pokud
se v&nbsp;žádaném směru nachází napětí. Jestliže tomu tak není, pak životní
síla vyprchá, smísí se s&nbsp;jinými vibracemi a účinek pozvolna klesá.</p>

<p>Aby mág tomu všemu mohl čelit, musí znát zákon BIOMAGNETISMU. Životní síla
nevstřebává do sebe jen jednu ideu, představu, myšlenku anebo jediný pocit,
nýbrž také pojem času. Na tento zákon, respektive na tuto specifickou vlastnost
životní síly musíme brát zřetel při svých experimentech s&nbsp;ní, a později
též při práci se živly. Provádíte-li tedy impregnaci určitého přání pomocí
životní síly, musíte dbát též času a prostoru. V&nbsp;magii platí tato
pravidla:</p>

<p>Práce v&nbsp;akášickém principu je bez času a prostoru.</p>

<p>V&nbsp;mentální úrovni operujeme časem.</p>

<p>V&nbsp;astrální prostorem (tvarem, barvou).</p>

<p>Na hmotné úrovni časem a prostorem zároveň.</p>

<p>Několika příklady znázorním práci biomagnetismu. Naplňte místnost životní
silou a impregnujte ji přáním, že Vám v&nbsp;místnosti bude dobře a že budete
zdrávi. Termínujte, lépe řečeno, upoutejte sílu a přání na to, že pokud
místnost obýváte a v&nbsp;ní se zdržujete, tento vliv v&nbsp;ní trvale zůstane,
že se v&nbsp;ní automaticky bude obnovovat a ustálí se i tehdy, kdybyste
místnost přechodně třeba na delší dobu opustili. Vstoupí-li někdo jiný do
Vašeho obydlí, aniž by o nakupené životní síle věděl, bude i jemu v&nbsp;něm
dobře. Občas můžete hustotu a sílu záření ve svém bytě opakováním přání zesílit.
Zdržujete-li se pak v&nbsp;takto ovlivněném bytě trvale, má zde nahromaděná a
ovlivněná životní síla stále dobrý vliv na Vaše zdraví, tedy na Vaše tělo.
Vibrace životní síly jsou v&nbsp;tomto prostoru pak zabarveny přáním zdraví.</p>

<p>Máte-li ale v&nbsp;úmyslu provádět v&nbsp;této místnosti např. různá okultní
cvičení, která nemají se zdravím nic společného a sledují jinou ideovou
vibraci, nebudou Vaše úspěchy tak dobré jako v neovlivněné místnosti, nebo
v&nbsp;takové, kterou jste před tím pro své práce náležitě ovlivnili. Učiníte
proto lépe, když si po každé nabijete místnost takovou ideovou vibrací, kterou
Vaše práce a cvičení vyžadují.</p>

<p>Můžete např. nabíjet i prsten, kámen apod. s&nbsp;přáním, aby osoba, která
jej nosí, měla štěstí a úspěch. Jsou dvě možnosti nabíjení a termínování. První
záleží v&nbsp;tom, že silou své představivosti a koncentrací na dotyčné přání
spoutáte životní sílu do kamene nebo kovu a termínujete v&nbsp;tom směru, že se
v&nbsp;něm tato síla trvale udrží a že si bude dokonce z&nbsp;univerza
automaticky přitahovat další sílu, která bude mohutnět a oné osobě přinášet tak
dlouho štěstí a úspěch, pokud bude předmět nosit. Zvolený předmět možno
libovolně nabíjet i na kratší dobu trvání, účinku, např. že vliv ihned pomine,
jakmile bylo účelu dosaženo.</p>

<p>Druhou možností je tak zvané univerzální nabíjení s&nbsp;tímtéž pracovním
postupem, avšak se změnou v&nbsp;soustředěnosti přání a to, že předmět (prsten,
kámen, šperk) bude po celou dobu svého trvání přinášet nositeli, ať je jím
kdokoliv, stálé štěstí, úspěch atd. Taková univerzální nabíjení, byla-li provedena
opravdovým zasvěcencem, podrží svoji sílu s&nbsp;plnou účinností po celá
staletí. Jak známo z&nbsp;historie egyptských mumií, působí těmito způsoby
připoutané síly celá tisíciletí.</p>

<p>V&nbsp;případě, že by se talisman nebo předmět, jenž byl ovlivněn pro
určitou osobu, dostal do jiných rukou, ztrácí pro druhou osobu na účinnosti.
Dostane-li jej ale původní majitel zpět, působí účinek automaticky dál.</p>

<p>V&nbsp;dalším popisuji jiné pracovní působiště se životní silou a to léčebný
magnetismus.</p>

<p>Léčí-li mág nemocného, ať již osobně magnetickými tahy nebo vkládáním rukou
či na dálku, to znamená představou a vůlí, musí i zde dbát zákona času, chce-li
v&nbsp;tomto odvětví dosáhnout pronikavých úspěchů.</p>

<p>Obvyklý způsob magnetizování je ten, že magnetizér nechá pomocí své
představy proudit svou životní sílu ze svého těla, ponejvíce z&nbsp;rukou, do
těla nemocné osoby. Tato metoda předpokládá, že má přebytek životní síly,
nechce-li ohrozit vlastní zdraví. Bohužel jsem byl svědkem velmi smutných
případů, kde magnetizér vydal ze sebe tolik životní síly, že to poškodilo jeho
zdraví do té míry, že byl blízek úplnému nervovému zhroucení, nehledě
k&nbsp;ostatním přidruživším se chorobám, jako chabé srdce, srdeční astma apod.
Takovým následkům nelze zabránit, jestliže magnetizér vydá ze sebe více síly
než může načerpat a to zejména tehdy, léčí-li v&nbsp;současné době více
pacientů.</p>

<p>Tato metoda má ale ještě tu nevýhodu, že totiž magnetizér přenáší na
pacienta svou sílou zároveň své duševní vibrace a povahové vlastnosti, takže
ovlivňuje a infikuje pacienta nepřímo i duševně. Proto se u každého magnetizéra
vyžaduje a předpokládá ušlechtilá povaha (viz příslušnou literaturu). Má-li
však magnetizér pacienta, jehož povahové vlastnosti jsou ještě horší než jeho
vlastní, tak zase naopak tyto nepřímo bere na sebe, což je pro něho
v&nbsp;každém ohledu nepříznivé.</p>

<p>Naproti tomu okultně školený magnetizér nedává pacientovi životní sílu
vlastního těla, nýbrž čerpá z&nbsp;univerza do svých rukou, impregnuje ji
přáním na zdraví a nechá ji proudit do těla nemocného. Obě metody vyžadují však
častější opakování experimentu, má-li býti dosaženo rychlejšího úspěchu.
Disharmonie, nebo nemoc sama, anebo středisko nemoci vysávají a spotřebovávají
totiž velmi rychle přenesenou sílu a po dalším přísunu síly přímo dychtí, takže
je třeba experiment opakovat, nemá-li se stav nemocného zhoršit.</p>

<p>Jinak je tomu u mága. Pacient pocítí teprve tehdy určité ulehčení, když se
mág duševně otevřel, to znamená, když ve vlastním těle provedl dynamické
nakupení životní síly, jejíž světelné záření na nemocného převádí. Mág může
úspěšně používat nejrůznějších metod, musí ale vložit do své imaginární
představy přání, že se nemocnému vede od hodiny k&nbsp;hodině, ode dne ku dní
lépe. V&nbsp;dalším uvádím několik způsobů, jichž se může každý mág při léčení
nemocí přidržet.</p>

<p>Především musí umět nemoci dobře rozpoznávat. Tuto znalost si osvojí studiem
příslušné literatury. Musí samozřejmě též dobře ovládat anatomii. Nebude
zajisté natolik nesvědomitý, aby léčil nemoci, které vyžadují rychlý
chirurgický zákrok a rovněž infekční choroby neponechá jen vlastnímu zásahu.
Může však v&nbsp;takových případech hojivý proces urychlit a dosáhnout zmírnění
bolestí při lékařském ošetření. To dokáže i na dálku.</p>

<p>Výhodou je, když se lékaři specializují i v&nbsp;tomto odvětví a vedle
alopatického umění sáhnou i k&nbsp;praktikám magie. Proto učiní mág dobře, když
se ujme jen takových případů, u kterých lékař magický způsob léčení přímo
doporučuje, nebo ať pracuje ve spojení s&nbsp;lékařem, nechce-li být prohlášen
za mastičkáře či šarlatána. Každý mág ať sleduje především blaho a dobro
nemocného a nečeká ani na vděk, ani na odměnu. I chvála a uznání mu musí zůstat
cizí. Bude-li se držet jen vznešeného ideálu dobra, zaslouženého požehnání se
mu stejně dostane. Šlechetně smýšlející mágové pomáhají nemocným, aniž by
nemocní měli o tom tušení. Tento způsob pomoci svým bližním přináší největší
požehnání.</p>

<p>Uvádím ještě několik běžných metod, jichž může mág používat, aniž by musel
mít obavy, že jimi uškodí vlastnímu zdraví.</p>

<p>Dříve než přistoupíte k&nbsp;lůžku nemocného, učiňte nejméně sedm vdechů
plícemi a póry a nahromaďte v&nbsp;sobě velké množství životní síly
z&nbsp;univerza, kterou nechte v&nbsp;podobě slunce zářit nejjasnějším světlem.
Snažte se opětovným vdechováním životní síly utvořit kolem sebe v&nbsp;okruhu
nejméně deseti metrů mohutnou zářivou sílu, která se musí přibližně rovnat
životní síle deseti normálních osob. Musíte mít pocit, že nahromaděná životní
síla září ve Vás slunečním jasem. Když se takto zářivý nacházíte
v&nbsp;blízkosti nemocného, pocítí ten okamžitě zmírnění bolestí, je obestřen
blahodárnou atmosférou a není-li jeho choroba příliš vážná, bude ihned
uzdraven. Nahromaděnou zářivou sílu přeneste na nemocného zcela individuálně a
je na Vaší libovůli, jednat dle vlastního uznání.</p>

<p>Školený mág nedělá ani magické tahy ani nevkládá ruce, neboť to vše jsou jen
pomocné manipulace, pouhé opory jeho projevené vůle. Mág ví, že stačí úplně,
když uchopí pacienta za jednu, případně za obě ruce a pracuje
s&nbsp;představou. Oči může mít při tom otevřené i zavřené; chce-li, může se na
nemocného dívat, není to ale nutné. Zde pracuje výhradně imaginace. Mág může
také po dobu přenosu síly u pacienta sedět, aniž by s&nbsp;ním tělesně přišel
do styku. Představí si prostě, že jej obklopující vyzařovací síla přechází do
těla nemocného, že je tam jeho imaginací silou vtlačena a že proniká a
prosvěcuje všechny póry pacientovy. Zároveň svou vůlí rozkáže, aby stlačená
světelná síla trpícího uzdravila. Musí při tom stále udržovat představu, že se
nemocnému vede od hodiny k&nbsp;hodině lépe, že je každým dnem zdravější a
světelné síle rozkáže, že tělo nemocného nesmí dříve opustit, dokud nebude
úplně zdráv. Když tělo nemocného naplní takovým množstvím světelné síly, které
u zdravého člověka je co do míry, asi jeden metr záření, dosáhne tím
překvapujících účinků.</p>

<p>Opakuje-li po nějaké době tento experiment, potřebuje pouze napětí
koncentrované světelné síly zpevnit a dobrý úspěch je předem zaručen. Za prvé
nemůže světelná síla unikat, protože je připoutána a byl jí udělen rozkaz, aby
se automaticky obnovovala. Za druhé bylo termínováno, aby se tělo stále více
uzdravovalo. A za třetí byl síle vymezen prostor, kterým je tělo nemocného. Při
tom je vždy vhodné poutat zářivou sílu ještě zevně a to asi jeden metr kolem
těla, což jak shora uvedeno, odpovídá záři normální osoby. U této metody bylo
dbáno základní podmínky hmotného zákona o čase a prostoru.</p>

<p>Mág při tomto způsobu léčení poznal, že jeho zářivá síla, kterou na pacienta
přenesl, není slabší, nýbrž že je stejně intenzivní jako před tím. Je to tím,
že v&nbsp;těle stlačená životní síla se automaticky obnovuje a vydanou sílu
okamžitě nahradí. Mág bude proto vždy schopen léčit i celé stovky nemocných,
aniž by to šlo na újmu jeho vlastní nervové a duchovní síly.</p>

<p>Další způsob je ten, že mág vtlačí přímo do těla nemocného anebo pouze do
onemocnělé části životní sílu póry s&nbsp;představou, že se životní síla musí
až do úplného uzdravení z&nbsp;univerza sama obnovovat. I zde se představa
spolu s&nbsp;přáním váže na čas a prostor. Tohoto způsobu se užívá pouze u
nemocných, kteří mají ještě dostatek nervové síly, která určitý tlak nahromaděné
životní síly vydrží.</p>

<p>U školeného mága je totiž nakupená životní síla již zhmotnělá tj. zhuštěná
hrubohmotná síla, kterou možno porovnat s&nbsp;elektřinou. Tento způsob je
v&nbsp;porovnání s&nbsp;ostatními způsoby nejoblíbenější, neboť velmi
jednoduchý a nadmíru účinný.</p>

<p>Jiný, zcela zvláštní způsob je ten, že mág nechá pomocí své představivosti
nemocného vdechovat svou vlastní vyzařovanou světelnou sílu. Je-li pacient
schopen koncentrace, může to učinit sám, není-li tomu tak, provede za nemocného
imaginaci mág. Celý postup je v&nbsp;praxi asi tento:</p>

<p>Vaše vyzařovací síla sahá do okruhu asi deseti metrů. Jelikož jste
v&nbsp;blízkosti nemocného, tone doslova v&nbsp;záplavě Vaší zářivé síly,
kterou jste impregnovali přáním na uzdravení. Pacient, jenž je schopen
koncentrace, je skálopevně přesvědčen o tom, že každým dechem přijímá Vaší
světelnou sílu, která ho uzdravuje. Intenzivně musí myslit na to, že tato
léčivá síla v&nbsp;něm trvale zůstane, že se mu daří stále lépe i tehdy, když
mág již není v&nbsp;jeho blízkosti. Jestliže ale pacient není schopen vlastní
koncentrace, nebo jde-li o nemocné děti, musíte si sami představit, že nemocná
osoba každým dechem vdechuje záření Vaší životní síly, přivádí ji do krve a
umožňuje tím uzdravení. I zde se musíte koncentrovat s&nbsp;přáním, že
vdechovaná síla v&nbsp;nemocném účinkuje kladně a trvale.</p>

<p>Je to způsob vdechování životní síly z&nbsp;mágova těla do těla jiné osoby.
Při tom se můžeme opřít o jistý citát v&nbsp;bibli, kde se lemu Kristova roucha
dotkla nemocná žena, věříc tím ve své uzdravení. Kristus, pocítiv okamžitě úbytek
své životní síly, pravil učedníkům: „Pocítil jsem dotek.“</p>

<p>Při každé práci s&nbsp;magnetismem a životní silou je nutno dbát času a
prostoru. S&nbsp;ohledem na to jsem zde uvedl několik příkladů v&nbsp;léčení
nemocí a na nepřehlednou řadu dalších způsobů z&nbsp;magnetického hlediska bych
mohl ještě upozornit. Mág má např. také možnost spojit se s&nbsp;duchem
nemocného, když nemocný spí, a uplatňovat v&nbsp;jeho těle leckterý uzdravovací
způsob. Kromě toho může vedle životní síly operovat ještě také se živly,
s&nbsp;magnetismem a elektřinou a nemocné takto magicky léčit. Chtít podrobně
popsat veškeré způsoby a možnosti léčení magickou cestou by znamenalo naplnit
jeden celý objemný svazek. Snad někdy později mi bude ještě možno vydat
zvláštní knihu o okultním léčení z&nbsp;hlediska magie a dát ji
k&nbsp;dispozici všem, kdož se magickým léčením zabývají. Zatím to zůstává věcí
budoucnosti.</p>

<p>V&nbsp;tomto díle mohu jen poukázat na jednotlivé léčebné postupy,
s&nbsp;ohledem na pojem času a prostoru, tedy na magnetismus. Vysocí zasvěcenci
a svatí, jejichž imaginace je již tak značně vyvinuta, že se každá
z&nbsp;jejich představ v&nbsp;příslušných úrovních okamžitě zrealizuje,
nepotřebují žádných soustav. Tací projeví anebo vysloví přání, která se
okamžitě stávají skutečností. Dosáhnout rovněž tak vysokého stupně v&nbsp;léčebném
a tím v&nbsp;magickém umění má být snahou každého jednotlivého mága.</p>

<h3>Souhrn všech cvičení III. stupně</h3>

<p><b>I. Magický výcvik ducha</b></p>

<p>1. Koncentrace myšlenek dvěma až třemi smysly současně<br>
2. Koncentrace myšlenek na předměty, krajiny, místa<br>
3. Koncentrace myšlenek na zvířata a lidi</p>

<p><b>II. Magický výcvik duše</b></p>

<p>1. Živlové dýchání v&nbsp;celém těle:<br>
a) oheň – teplo<br>
b) vzduch – lehkost<br>
c) voda – chlad<br>
d) země – tíha</p>

<p><b>III. Magický výcvik těla</b></p>

<p>1. Cvičení dle prvního stupně, která se musí stát zvykem<br>
2. Hromadění (kupení) životní síly:<br>
a) v&nbsp;celém těle vdechováním plícemi a póry<br>
b) v&nbsp;jednotlivých částech těla</p>

<p><b>Dodatky k&nbsp;III. stupni</b></p>

<p>3. Impregnování místností pro zdraví, úspěch atd.<br>
4. Biomagnetismus</p>

<p><i>Konec třetího stupně.</i></p>

<p>&nbsp;</p>

<p>&nbsp;</p>

<div class=MsoNormal>

<hr size=1 width="33%" align=left>

</div>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'><a name="_ftn2"></a><a
href="http://www.grimoar.cz/fb_03/?#_ftnref2" title=""><span style='mso-bookmark:
_ftn2'><sup><span style='font-size:10.0pt'>2</span></sup></span><span
style='mso-bookmark:_ftn2'></span></a><span style='mso-bookmark:_ftn2'></span><span
style='font-size:10.0pt'> Cestovatelka a badatelka Tibetu Alex. Dav. Neelová
popisuje ve svých knihách podobný experiment, nazvaný ŠÓD, který prý provádějí
tibetští lámové. Avšak pro praxi a obzvláště pro Evropana se tento způsob pro
svou nedokonalost vůbec nehodí a proto ho žákovi magie také nedoporučuji.<o:p></o:p></span></p>

<h2 align=left style='text-align:left'>Stupeň IV.</h2>

<p>Dříve než popíši poněkud obtížná cvičení čtvrtého stupně, podotýkám znovu
důtklivě, že žák ve svém vývoji nesmí spěchat, chce-li na magické cestě sklízet
pronikavé úspěchy. Veškerá cvičení z&nbsp;předešlých stupňů musí nejdříve
dokonale ovládat, než započne s&nbsp;dalšími úkoly.</p>

<h2 align=left style='text-align:left'><a name="_Stupeň_IV._-"></a>Stupeň IV. –
Magický výcvik ducha</h2>

<p>V&nbsp;tomto stupni líčím přemístění vědomí zevně. Musíte umět přenést své
vědomí dle libosti a potřeby do každého předmětu, do každého zvířete a do každé
lidské bytosti.</p>

<p>Jako u koncentrace s&nbsp;předměty, položte jich několik, nejlépe takové,
které jsou denními potřebami, před sebe. Sedíce ve své oblíbené pozici,
pozorujte chvilku jeden z&nbsp;nich a zapamatujte si jeho tvar, barvu a
velikost. Nyní si myslete, že jste se do tohoto předmětu proměnili. Musíte mít
pocit tohoto předmětu a musíte také převzít veškeré jeho vlastnosti. Zároveň
musíte prožívat připoutanost předmětu k&nbsp;místu, kam byl položen a že toto
místo můžete opustit jedině způsobem zvenčí. I účel, jemuž předmět slouží, si
musíte imaginárně vnutit. Při intenzivním koncentrování se Vám musí konečně
podařit pozorovat a sledovat z&nbsp;předmětu celé ostatní okolí a podchytit
poměr tohoto předmětu k&nbsp;jinému. Tedy leží-li např. předmět na stole,
prožíváte jednak jeho vztah ke stolu a jednak i k&nbsp;ostatním na stole se
nacházejícím předmětům včetně místnosti, ve které jsou zmíněné předměty
umístěny.</p>

<p>Daří-li se Vám cvičení s&nbsp;jedním předmětem, přejděte postupně ke všem
dalším. Cvičení jste splnili, jestliže jste dokázali každý zvolený předmět spojit
se svým vědomím do té míry, že jste přijali jeho tvar, velikost a vlastnost a
nejméně pět minut bez nejmenšího přerušení v&nbsp;něm prodleli. Při tomto
cvičení musíte své tělo úplně vypustit z&nbsp;mysli a zapomenout je.</p>

<p>Jako další předměty si pro přemístění vědomí zvolte postupně větší objekty,
jako květiny, rostliny, keře, stromy atd. Ježto vědomí nezná ani času ani
prostoru, náleží principu akášickému. Nezvyklým způsobem cvičení, jakož i
počátečními nezdary se nenechte nijak odradit od další práce. Trpělivost,
vytrvalost a houževnatost vedou nakonec vždy k&nbsp;očekávanému úspěchu. Žák
teprve později pozná pravý význam těchto průpravných cvičení pro další magii.</p>

<p>Ovládá-li přemístění vědomí do neživých předmětů, přikročí ke cvičení
s&nbsp;živočichy. Jak jsem již podotkl, je vědomí bez času a prostoru, takže
při svých dalších cvičeních nemusíte mít zvolený objekt přímo před očima. Žák
je mezitím již tak dalece vycvičen a školen, že si jakoukoliv bytost dokáže
imaginárně představit.</p>

<p>Přemístí tudíž své vědomí do imaginární představy kočky, psa, koně, krávy,
kůzlete apod. Na druhu zkušebního objektu vůbec nezáleží, může to být právě tak
mravenec jako pták nebo slon. Cvičení provede nejprve v&nbsp;nepohyblivém
stavu, později v&nbsp;pohybu tj. v&nbsp;chůzi, běhu, letu, v&nbsp;plování nebo
v&nbsp;lezení, zcela dle toho, o jaký objekt jde. Žák musí dokázat přemístit
své vědomí do jakéhokoliv zvoleného tvaru, v&nbsp;němž se musí plně uplatnit.
Alespoň pět minut musí vydržet bez přerušení v&nbsp;jednom objektu setrvat se
svým vědomím, chce-li považovat cvičení za zvládnuté. Zasvěcenci, kteří se po
léta zabývají těmito cviky, jsou schopni rozumět každému zvířeti a svou vůlí je
ovládat.</p>

<p>V&nbsp;souvislosti s&nbsp;tím si potřebujeme pouze připomenout pověsti o
vlkodlacích a vzpomenout si na různé jiné povídky, v&nbsp;nichž se praví, že se
kouzelníci proměnili ve zvířata. Pro mága mají pohádky a pověsti daleko hlubší
význam. Beze vší pochybnosti se v&nbsp;nich jedná o tak zvané černé mágy, kteří
nechtíce být poznání při svých bezbožných činech, berou na sebe
v&nbsp;neviditelném světě podobu všelijakých zvířat. Dobrý mág takové počínání
odsuzuje a svými duchovními schopnostmi prohlédne každou takovou záhadnou
bytost a okamžitě pozná pravého původce.</p>

<p>Naše předběžná cvičení neslouží však k&nbsp;tomu, aby sváděla žáka
k&nbsp;nepěkným činům, nýbrž aby ho připravila na vysokou magii, kde při
určitých pracích musí vzít na sebe vyšší božské tvary, do nichž pak bude
přemísťovat své vědomí.</p>

<p>Kdo ve cvičení dospěl až sem a pomocí svého vědomí může vzít na sebe každou
zvířecí podobu a setrvat v&nbsp;její představě alespoň pět minut, provede nyní
totéž cvičení s&nbsp;lidmi. Nejprve si zvolíme k&nbsp;tomuto účelu své známé,
přátele, rodinné příslušníky, jejichž podobu dobře známe, bez rozdílu stáří a
pohlaví. Musíte vždy umístit vědomí pocitem i myslí v&nbsp;každém těle tak
dokonale, že si samí sobě připadáte, jako byste byli sami představovanou
osobou. Od osob známých přejděte k&nbsp;osobám úplně cizím, jaké jste ještě
nikdy v&nbsp;životě nespatřili a které si tudíž musíte teprve představit.
Nakonec si zvolte jako zkušební objekt ještě také lidí cizích ras a odlišné
barvy pleti. Cvičení je splněno, jestliže jste dokázali přemístit své vědomí
alespoň na pět minut do cizího těla. Čím déle přemístění vydržíte, tím lepší je
Váš výcvik.</p>

<p>Tímto cvičením dosáhne mág moci spojit se s&nbsp;každým člověkem, prožívat
city a myšlenky, které se ve vědomí představované osoby odehrávají. Pozná její
minulost, přítomnost i způsob jednání, ale nejen to, může dokonce i osobu dle
vlastního uznání ovlivňovat. Jsa si však dobře vědom přísloví:</p>

<p>„Jak kdo zasil, tak také sklidí“, nepřikloní se mág nikdy
k&nbsp;nešlechetným činům a nebude nikdy ovládat lidi proti jejich vůli a nutit
je jednat nepěkně. Veliké moci, která je mágovi tímto cvičením nad každým dána,
použije jen pro dobro svých bližních, za což se mu vždy dostane požehnání.</p>

<p>Ze všeho toho mág pozná, proč v&nbsp;Orientu žák svého vůdce (Gurua) přímo
zbožňuje. Tím se totiž žák interaktivně spojuje s&nbsp;vědomím svého Mistra,
jímž je takto nepřímo prodchnut, takže žákovy pokroky jsou jistější a
rychlejší. Orientální učební soustavy považují proto také Mistra (Gurua) za
absolutní nezbytnost ve vývoji žáka. V&nbsp;Tibetu známé Ankhur spočívá na téže
základně, pouze v&nbsp;opačném pořadí tj. Mistr se spojí s&nbsp;vědomím svého
žáka, na kterého přenese moc a osvícení. Totéž se děje u mystiků, kde jde o tak
zvaný pneuma přenos.</p>

<h2 align=left style='text-align:left'>Stupeň IV. – Magický výcvik duše.</h2>

<p>V&nbsp;této kapitole rozšíříme svoji práci se živly. Naučili jsme se
dýcháním plícemi a póry pojmout do sebe určitý živel a pociťovat jeho
specifickou vlastnost v&nbsp;celém těle. Nyní naplníme zvoleným živlem
jednotlivé části těla, což můžeme provést dvojím způsobem. Mág musí znát a
ovládat obě metody. První je tato:</p>

<p>Vdechujte, jak v&nbsp;třetím stupni (magického výcviku duše) uvedeno,
plícemi a póry zvolený živel do celého těla a nahromaďte jej v&nbsp;něm tj.
vydechujte naprázdno bez jakékoliv přestávky. Při vdechování doprovázejte svou
pocitovou představivost specifickou vlastností živlu.</p>

<p>U ohně – horkem, u vzduchu – lehkostí, u vody – chladem a u země – tíhou.</p>

<p>Započněme sedmi vdechy a namísto, abyste nahromaděný živel imaginárně vypustili
opět do univerza, povedete jej do určité tělesné části tím, že specifickou
vlastnost živlu ještě více stlačíte a tělesnou část živlem ještě více naplníte.
Stlačený živel musíte s&nbsp;jeho specifickou vlastností v&nbsp;dotyčné části
těla pocítit mnohem intenzivněji než v&nbsp;celém těle. Podobně jako když se
stlačuje pára, aby bylo dosaženo většího tlaku, právě tak musí být živlem
proniknuto maso, kosti a pokožka jednotlivé tělesné části.</p>

<p>Pakliže specifickou vlastnost živlu v&nbsp;naplněné částí těla pociťujete
dosti značně, nechte živel pomocí své imaginace rozpustit do celého těla a
vydechováním (viz III. stupeň) proudit nazpět do univerza. Toto cvičení
provedete s&nbsp;každým jednotlivým živlem a to střídavě u vnějšího i vnitřního
orgánu s&nbsp;výjimkou mozku a srdce. Do obou těchto orgánů nehromaďte ani u
sebe ani u jiných osob jakýkoliv živel, nechcete-li sobě i jiným uškodit na
zdraví. Jenom takový Mistr, který je v&nbsp;ovládání živlů dokonale zběhlý,
může si do jisté míry dovolit hromadit živly i v&nbsp;srdci a mozku, aniž by si
tím uškodil. Své tělo zná dokonale a má je pod svou mocí.</p>

<p>Bez zvláštního hromadění můžeme živly s&nbsp;jejich specifickými vlastnostmi
vést do všech orgánů, tedy i do srdce a mozku. Každý začátečník ať se chrání
před hromaděním v&nbsp;srdci a v&nbsp;mozku jak živlů, tak životní síly,
obzvláště tehdy, není-li ještě schopen sám jasnozřivě pozorovat funkce
jednotlivých orgánů. Při hromadění živlů nebo životní síly v&nbsp;celém těle si
mozek a srdce na to zvyknou, neboť rozpětí síly pak není jen v&nbsp;jediném
orgánu, nýbrž rozprostírá se v&nbsp;celém těle.</p>

<p>Je záhodno obzvláště v&nbsp;rukou a nohou dobře ovládat hromadění jak živlů,
tak životní síly, protože se s&nbsp;tím mág v&nbsp;praxi nejčastěji setkává.
Největší pozornost je třeba věnovat prstům.</p>

<p>Další možnost zbavit tělesnou část živlu tkví v&nbsp;tom, že nakupený živel
není třeba vést zpět do těla a vydechováním póry jej vrátit univerzu, nýbrž
představou můžeme celý nakupený živel vypustit póry do univerza přímo
z&nbsp;oné části těla. Tento postup je rychlejší. Mág musí samozřejmě znát a
dokonale ovládat oba způsoby.</p>

<p>Druhá metoda hromadění živlů do jakékoliv části těla spočívá v&nbsp;tom, že
do tělesné části přeneseme své vědomí a necháme ji jako u dýchání póry
vdechovat a vydechovat. Při každém vdechu se živel vdechuje a bez představy,
tedy naprázdno, se vydechuje. Máme-li pocit, že žádoucí živel je v&nbsp;tělesné
části již dostatečně nakupen, vrátíme jej univerzu, odkud jsme ho načerpali.
Tento postup je sice rychlý a jednoduchý, vyžaduje však dobré přenesení vědomí
a samozřejmě i dokonalé ovládání hromadění životní síly v&nbsp;jednotlivých
částech těla. Kdo se stal Mistrem i této praktiky, může jít opět o krůček dál.</p>

<p>Je nám již známo, že lidské tělo je rozděleno podle živlů na čtyři hlavní
oblasti. Pro snadnější přehled si je zopakujeme:</p>

<p>Nohy až ke stehnům a ke kostrči včetně pohlavních orgánů odpovídají živlu
země.</p>

<p>Oblasti břišní se všemi orgány (tj. střeva, slezina, žlučník, játra, žaludek
až k&nbsp;bránici) náleží vodnímu živlu.</p>

<p>Hrudní koš, plíce a srdce až ke krku jsou vyhrazeny živlu vzduchu.</p>

<p>Hlavu se všemi jejími orgány ovládá živel ohně.</p>

<p>Účelem dalšího cvičení je naplňování jednotlivých tělesných oblastí jejich
příslušnými živly. Praxe je tato:</p>

<p>Usedneme opět do své oblíbené pozice (ásany). Plícemi a póry vdechujeme
živel země s&nbsp;jeho specifickou vlastností tíhy do zemní oblasti těla (od
nohou počínaje až nad pohlavní orgány včetně kostrče). Zemní živel vdechněte
sedmkrát, naprázdno vydechněte, takže zemní oblast je naplněna živlem ji
ovlivňujícím. Zemní živel ponechte v&nbsp;zemní oblasti a zaveďte sedmi vdechy
vodní živel do vodní oblasti, tedy do břicha, aniž byste ho vydechovali, takže
je i tato oblast živlem ji ovládajícím rovněž naplněna. Nyní přejděte
k&nbsp;dalšímu živlu a vdechněte opět sedmkrát živel vzduchu do hrudního koše a
ponechte tento živel v&nbsp;jeho vlastní oblasti. Zbývá ještě oblast hlavy,
kterou naplňte taktéž sedmi vdechy živlem ohně, vydechněte naprázdno, takže i
oblast hlavy zůstane naplněná živlem ji ovládajícím.</p>

<p>Jsou-li všechny oblasti naplněny příslušnými živly, setrvejte asi dvě až pět
minut v&nbsp;této poloze, načež započnete s&nbsp;jejich rozpouštěním. A to u
nejposledněji naplněného živlu, v&nbsp;našem případě tedy od hlavy, začněte
s&nbsp;ohnivým živlem tím, že sedmkrát naprázdno vdechnete a při každém
vydechnutí (celkem sedmkrát) necháte ohnivý živel proudit zpět do univerza.
Je-li oblast hlavy zbavena ohnivého živlu, přijde na řadu další oblast a to
oblast vzduchu, dále oblast vody a konečně oblast země, až je celé tělo opět
živlů prosto.</p>

<p>Kdo získal při těchto cvičeních určitou praxi, může ji obohatit tím, že
jednotlivé tělesné oblasti nejen živly naplní, ale živly v&nbsp;oblastech
nakupí. Postup je týž, jak je shora uvedeno, to znamená, že se začíná opět
živlem země od nohou a končí se živlem ohně v&nbsp;hlavě. Proces rozložení
živlů je týž, jako u předešlého experimentu.</p>

<p>Tato cvičení mají veliký význam, neboť uvádějí jak tělo hmotné, tak i tělo
astrální v&nbsp;dokonalý soulad s&nbsp;univerzálními zákony živlů. Došlo-li u
mága k&nbsp;disharmonii ať již z&nbsp;jakékoliv příčiny a on ihned zasedne
k&nbsp;těmto cvičením, dostane se okamžitě do své původní harmonie, nejen po
několik hodin, ale po celé dni pocítí blahodárný vliv dokonalé harmonie celého
univerza, která v&nbsp;něm vyvolá a zanechá pocit míru a blaženosti. Živlová
harmonie v&nbsp;těle poskytuje ještě jiné možnosti a o některých z&nbsp;nich se
zmíním v&nbsp;následujícím.</p>

<p>Především nemají negativní vlastnosti živlů na žáka žádný vliv. Dosáhl-li
žák magické rovnováhy, stojí v&nbsp;centru dění, vidí veškeré zákony, všechen
vznik a zánik z&nbsp;univerzální, tedy opravdové perspektivy. Vyhne se nemocem
a vyvolá vyrovnávající účinek na vlastní karmu a tím i na svůj osud. Vůči
každému nepříznivému vlivu se stane odolnějším. Vytříbí svou mentální a
astrální auru a zesílí svou mentální a astrální matrici. Povzbudí své magické
schopnosti a jeho intuice nabude univerzální povahy. Jeho astrální smysly se
zjemní a jeho intelektuální schopnosti zvýší.</p>

<h2 align=left style='text-align:left'>Stupeň IV. – Magický výcvik těla</h2>

<p>Cvičení prvního stupně se stalo žákovi již celoživotní potřebou.</p>

<p>Cvičení druhého stupně musí podle času a možnosti prohloubit a zesílit. Je
třeba, aby žák byl schopen dodržet bezpodmínečně každou askezi, kterou si
dobrovolně uložil, aniž by musel zápasit se svody nebo jim nakonec podlehl.</p>

<p>Cvičení třetího stupně je rovněž potřeba ještě prohlubovat. Držení těla musí
žák již ovládat natolik, že vydrží sedět v&nbsp;ásaně po celé hodiny a to bez
nejmenšího hnutí, bez jakékoliv nervozity a napětí a bez nejmenšího dostavování
se svalových křečí. Svou vyzařovací sílu musí zesílit, prohloubit a musí ji
zdynamizovat, což dokáže zesílenou imaginací, tedy představivostí a hlubší
meditací.</p>

<p>Mág se musí naučit prakticky používat své vyzařovací síly při každé
příležitosti a za každé situace. Musí v&nbsp;tom tak vyniknout, že se každé
přání, které do své zářivé síly vloží, ihned uskuteční. Tím se stane schopným
poskytnout trpícímu lidstvu v&nbsp;případech nemoci a neštěstí kdykoliv pomoc,
za což se mu vždy dostane požehnání.</p>

<p>Přikročíme nyní k&nbsp;další, rovněž málo známé kapitole, ve které pohovořím
o různém držení těla, o gestikulacích a prstokladech, což jsou tak zvané
rituály. Základní princip spočívá v&nbsp;tom, že určitá idea, jistý myšlenkový
pochod, má být potvrzen vnější vyjadřovací formou nebo naopak určitá idea či
určitý myšlenkový pochod má být gestem vyvolán, hermeticky řečeno evokován.
Tento základ platí pro celou obřadnou nebo rituální magii. Tím je řečeno, že
lze nejen každou ideu (i každou bytost) vnějším způsobem vyjádřit, ale je možno
ji vázat (poutat) i na určitý úkol.</p>

<p>Co nemá jména, symbolu nebo zevního znaku, je bezvýznamné. Na této pratezi
spočívají veškeré magické pochody a rituály. I každá církevní soustava sleduje
od pradávna své zvláštní náboženské kulty. Rozdíl je pouze v&nbsp;tom, že davu
bylo z&nbsp;toho všeho přístupno jen velmi málo, vše ostatní bylo přísně tajeno
a úzkostlivě střeženo a platilo jen pro církevní hodnostáře a zasvěcence. Každý
rituál má svůj zvláštní účel, jemuž také slouží bez ohledu na to, zdali jde o
zaklínací kouzla v&nbsp;Tibetu nebo o držení prstů Bali-kněží při provádění
různých kultů v&nbsp;Orientu nebo o rituální zaklínání mágů. Syntéza je a
zůstane vždy táž.</p>

<p>U justičních přelíčení se považuje zdvižení ruky se vztyčenými třemi prsty
za důkaz pravdivé výpovědi a tudíž za magické gesto. Z&nbsp;hlediska
křesťanského symbolizují vztyčené prsty svatou Trojici. Také každá
z&nbsp;přečetných lóží a sekt má své zvláštní rituály. Tak např. jsou lóže
svobodných zednářů vázány na určité znamení, slovo a hmat. Z&nbsp;dějepisně
historického hlediska by se o tomto tématu mohlo říci mnoho. Pro praktickou
magii resp. pro magický vývin by však takové studium bylo zcela bezúčelné.</p>

<p>Na pravého mága nijak nepůsobí, čte-li v&nbsp;různých knihách, jak leckterý
mág kreslí svůj magický kruh, jak jej považuje za symbol nekonečnosti, Boha a
nedotknutelnosti, do něhož na svou ochranu řadí svá génia a anděle anebo jak
láma maluje svou mandalu a při rituálech do ní staví svá Thatagáta jako ochranná
božstva. Pravý mág takové cizí návody a poučky nepotřebuje, ježto dobře ví, že
to vše má vést pouze k&nbsp;jakémusi zpevnění určité ideje a že to má být
pouhou pamětní oporou ducha.</p>

<p>V&nbsp;tomto (čtvrtém) stupni magického výcviku těla se mág naučí sestavovat
a tvořit si své vlastní rituály, kulty, gesta a držení prstů. Vše záleží na
jeho individualitě a schopnosti. Mnohý mág dosáhne nejprimitivnějšími rituály
daleko více, než filozofický spekulant s&nbsp;nejkomplikovanějšími kulty.
Přesný směr zde nemůžeme určit a žák musí jednat intuitivně a musí dokázat
každou ideu, každý myšlenkový pochod, i to, co si přeje mít uskutečněné,
vyjádřit jemu vyhovujícím vhodným gestem, držením prstů anebo rituálem.</p>

<p>Zajisté nebude např. chtít žehnající gesto vyjádřit sevřenou, k&nbsp;útoku zdviženou
pěstí. Zcela podle situace, ve které se nachází, si sestaví svůj nenápadný
rituál, jehož použije, nikým nepozorován, tedy tajně.</p>

<p>Někteří mágové, majíce ruce v&nbsp;kapsách, provádějí pohyby prstů uprostřed
nejvyšší společnosti nenápadně obřadnou magii. Využívají při tom živlům
odpovídající analogie pěti prstů a určí:</p>

<p>ukazováček ohni<br>
palec vodě<br>
střední prst akáše<br>
prstenní prst zemi<br>
a malíček vzduchu</p>

<p>A přitom ponechávají pravou ruku aktivním a levou ruku negativním živlům.</p>

<p>Naučte se proto dávat různým ideám zcela individuální znamení. Pomlčte však
o nich před každým, protože kdyby někdo používal pro stejnou ideu téhož
znamení, zeslaboval by ji odváděním její síly. Vaše osobní přání, která byste
měli rádi co nejdříve splněna, upoutejte na svůj vlastní malý rituál nebo
gestikulaci, nejlépe gestikulaci prstů a imaginujte, že se tímto gestem Vaše
přání splní, přesněji řečeno, že se již splnilo. Zákon o dodržování přítomné
doby a rozkazovacího způsobu platí i zde. Imaginaci uskutečnění ve spojení
s&nbsp;gestem nebo rituálem je třeba provádět na začátku co nejintenzivněji
s&nbsp;pocitem jistoty, samozřejmosti a důvěrou a také s&nbsp;neochvějnou vírou
ve zdárný průběh.</p>

<p>Nejdříve použijte obojího, tj. jak rituálu tak představy. Později, když se
zabýváte s&nbsp;představou přání a jeho uskutečněním, provedete gesto nebo
rituál zcela automaticky. Jestliže jste dospěli tak daleko, že se přání ve Vaší
představě zautomatizovalo, je další postup opačný, a sice se provede rituál
nebo gesto a představa neboli účinnost oné síly se automaticky rozplyne. To je
vlastní účel rituálu nebo gestikulace, držení prstů nebo držení těla. Kdo
dospěl již tak daleko, že přání ve své představě zautomatizoval, použije již
jen rituálu nebo gesta a představa nebo dotyčná síla působí automaticky.</p>

<p>Dá se to snadno přirovnat k&nbsp;nabité baterii, u které stačí jen správný
dotek, aby dala kdykoliv dostatek proudu. Opakováním představy se zvoleným
gestem anebo rituálem se ve sféře příčin akášického principu tvoří mohutná
zásobárna, která podle přání a účelu přijímá potřebnou vibraci
(elektro-magnetické fluidum), barvu, zvuk a všechny potřebné analogie. Tyto
můžeme právem pokládat za částice krve v&nbsp;celém jejím složení.</p>

<p>Je-li tato zásobárna častým opakováním rituálu dostatečně nabita silou,
stačí pak rituál pouze provést, načež se ze zásobárny uvolní částice, která
přivodí potřebný účinek. Proto je dobře zachovat o tom všem mlčení, protože
stejným rituálem by mohl kdokoliv jiný bez veškeré námahy odčerpávat nabitou
sílu a dosáhnout téhož účinku, což by pochopitelně šlo na úkor původce.</p>

<p>Jsou lóže, které svým začátečníkům ukládají provádění jistých rituálů, které
takovou zásobárnu sil automaticky nabíjí. Vyšší zasvěcenci mají tak levný
přísun pro svou vlastní zásobárnu sil, s&nbsp;nimiž pak mohou bez námahy
operovat. Jakmile ale žák dělá pokroky, takže by mohl ze zásobárny již sám
čerpat, je mu uloženo, aby rituálu co nejméně používal.</p>

<p>Mnohému přijde při tom na mysl, že některé pokrokové a politické organizace
vykonávají svými pozdravnými gesty vlastně nepřímo magický úkon a že do všeobecné
zásobárny sil častým opakováním toho kterého pozdravného gesta, aniž by to
tušili, přispívají i když nevelkou, tak přece jen novou dynamičností životních
sil. Tak např. byl u německé národně-socialistické strany pozdrav, doprovázený
zdvižením ruky, určité mocenské gesto. Je-li ale pak takové silně utvořené
kolektivní zásobárny sil zneužito k&nbsp;chamtivým a násilnickým účelům,
postaví se tato mentálně napnutá síla následkem své polarity proti svým
zakladatelům a výsledkem toho je rozkol a rozklad, nehledě k&nbsp;tomu, že
kletby nesčetných obětí, jednak úpících v&nbsp;žaláři, jednak nevinně
k&nbsp;smrti odsouzených a smrti na bojišti vystavených, tvoří neviditelně
protichůdnou polarizaci, která zásobárnu sil rozpouští.</p>

<p>Tentýž zákon platí stejnou měrou pro veškeré ostatní kulty kdekoli
prováděné, ať v&nbsp;náboženství, v&nbsp;sektách nebo v&nbsp;lóžích. Zázračná
uzdravování na poutních místech mají tutéž základnu. Věřící čerpá svou pevnou
vírou a neochvějnou důvěrou v&nbsp;obraz světce anebo v&nbsp;sochu – duchovní
sílu z&nbsp;akášického principu, která byla modlícími nakupena a stahuje ji
k&nbsp;sobě, čímž dochází k&nbsp;zázraku. Dobře školený mág má na základě
univerzálních zákonů k&nbsp;těmto a podobným úkazům vždy svůj správný postoj a
dovede si jej logicky vysvětlit. Bylo by pro něho vskutku pouhou maličkostí,
kdyby to ovšem měl v&nbsp;úmyslu učinit, strhnout tuto sílu na základě znalosti
zákonů, zejména zákonů o polarizaci, z&nbsp;oné zásobárny sil na sebe a rovněž
zázračně uzdravovat anebo provádět s&nbsp;ní zdánlivé zázraky.</p>

<p>Eticky vyspělý mág bude však podobné jednání považovat vždy za zcizení,
k&nbsp;němuž se nikdy nesníží, neboť jemu jsou k&nbsp;dispozicí jiné možnosti.
To budiž jen tak mimochodem podotknuto a věnujme svou pozornost opět rituálům.</p>

<p>Jak jsem se již zmínil, lze každou ideu, každé přání a každou představu
realizovat rituálem, bez ohledu na to, zda na hmotné, astrální nebo mentální
úrovni. Jenom doba uskutečnění závisí za prvé na duchovní zralosti, za druhé na
tom, jak vydatně bylo rituálu použito. Mág udělá dobře, když si zvolí takové
rituály, které může upotřebit po celý život, tedy rituály univerzální povahy.
Čím méně přání bude mít, tím rychleji budou splněna. Pokud prvně zvolené
rituály dostatečně uspokojivě neúčinkují, netvořte nové. Zpočátku postačí jeden
rituál, nanejvýše tři. Dojde-li mág až k&nbsp;tomuto stupni vývoje, bude již
vědět, jak daleko v&nbsp;tomto směru může jít a nakolik dokáže svou zásobárnu
opatřovat potřebnou silou.</p>

<h3>Souhrn všech cvičení IV. stupně:</h3>

<p><b>I. Magický výcvik ducha</b></p>

<p>Přemístění vědomí zevně:<br>
a) do předmětů<br>
b) do zvířat<br>
c) do lidí</p>

<p><b>II. Magický výcvik duše</b></p>

<p>1. Hromadění (kupení) živlů:<br>
a) v&nbsp;celém těle<br>
b) v&nbsp;jednotlivých částech těla dvojím způsobem<br>
2. Tvoření tělesné harmonie v&nbsp;příslušných tělesných oblastech:<br>
a) oheň – hlava<br>
b) vzduch – hrud<br>
c) voda – břicho<br>
d) země – nohy, pohlavní ústrojí, kostrč</p>

<p><b>III. Magický výcvik těla</b></p>

<p>Obřady (rituály) a jejich praktické upotřebení:<br>
a) gestikulace (gesta)<br>
b) držení těla<br>
c) držení prstů</p>

<p><i>Konec čtvrtého stupně</i></p>

<p>&nbsp; </p>

<div class=MsoNormal>

<hr size=3 width="50%" align=left>

</div>

<h2 align=left style='text-align:left'><a name="_Stupeň_V."></a>Stupeň V.</h2>

<p>Moudrý Archimedes kdysi pravil: „Označte mi bod v&nbsp;univerzu a já vypáčím
zemi ze stěžejí“.</p>

<p>Bude zajisté velmi málo těch, kteří vědí, že se za touto větou skrývá veliké
okultní tajemství a to tajemství čtvrté dimenze. Ještě z&nbsp;doby školních
docházek víme, že vše, co má tvar: kámen, rostlina, zvíře, člověk, zkrátka
každé těleso, má zároveň všem známou délku, šířku a výšku.</p>

<p>Když jakýkoliv tvar např. kouli protkneme, obdržíme tak zvaný hloubkový bod,
tentýž bod, který měl Archimedes při svém shora uvedeném výroku na mysli,
protože tu jde o bod výchozí i závěrečný, jde o vlastní jádro každého tvaru.
Každý z&nbsp;tohoto bodu pozorovaný tvar je stejnoměrně objektivní, jinými
slovy řečeno, nachází se ve své skutečné rovnováze.</p>

<p>A v&nbsp;tom právě vězí ono tajemství čtvrté dimenze, tajemství časového a
prostorového pojetí, tajemství bezčasovosti a bezprostorovosti a tudíž i
tajemství prostorové magie.</p>

<p>Bude-li žák o tom náležitě meditovat, otevřou se mu nečekané hloubky vědění
a za odměnu mu kyne vysoká intuiční schopnost. Prostorové magii budiž proto
věnován pátý stupeň magického výcviku ducha.</p>

<h2 align=left style='text-align:left'>Stupeň V. – Magický výcvik ducha</h2>

<p>Předchozími cvičeními si žák osvojil určitou koncentrační schopnost a naučil
se své vědomí libovolně přetvářet a každému tvaru přizpůsobovat. Tím se stal
schopným natolik, aby vnikl hlouběji do vědy. Údaje pátého stupně magického
výcviku ducha seznamují žáka s&nbsp;možností přenášení vědomí do středu každého
tvaru od nejmenšího atomu počínaje až do nejvyššího univerza. Naučí se tím
každý tvar z&nbsp;jeho středu nejen poznávat, chápat a pojmout, ale naučí se
jej z&nbsp;jeho středu i ovládat. Schopnosti, které žák získá cvičením tohoto
stupně, mají pro další magii veliký význam, neboť pouze jimi lze utvářet
duchovní rovnováhu podle přání. Duchovní rovnováha je specifickou základní
vlastností akáši neboli principu příčiny ducha. Přidržme se raději ihned praxe.</p>

<p>Sedíc ve své obvyklé pozici, položte před sebe několik větších předmětů,
případně plnou kouli, krychli atd. Volte nejprve předměty s&nbsp;plným obsahem.
Pozorujte chvíli některý z&nbsp;těchto předmětů, načež zavřete oči a přeneste
své vědomí do jeho hloubkového bodu, tedy přesně do jeho středu. Myslete si, že
se ve středu předmětu sami nacházíte a cítíte se být v&nbsp;něm. Přenesení
vědomí musí být tak dokonalé, že při něm úplně zapomenete na své tělo.</p>

<p>Toto cvičení je sice těžké, ale praxe dělá Mistra! Počátečními neúspěchy se
nenechte odradit a cvičte jen pilně dále.</p>

<p>Jelikož je člověk zvyklý jen na tři dimenze, vyskytují se z&nbsp;počátku
určité obtíže, které však od jednoho cvičení ke druhému ustávají, až se konečně
koncentrace do hloubkového bodu dokonale podaří. Vydržíte-li setrvat se svým
vědomím ve středu zvoleného předmětu alespoň pět minut, přejděte
k&nbsp;druhému.</p>

<p>Při stejně dobrém úspěchu zvolte jako cvičebný objekt jiné, tentokráte
nesymetrické předměty. Musíte dokázat přemístit své vědomí vždy do středu
každého předmětu a pociťovat sebe jako zrnečko máku, ba dokonce jen jako pouhou
částečku atomu. Podaří-li se Vám to pokaždé bez přerušení, přejděte
k&nbsp;dalšímu cvičení a to: obsáhněte ze svého hloubkového bodu velikost a
tvar předmětu. Čím menšími si v&nbsp;něm budete připadat a čím více se Vaše
vědomí smrští, tím větší se Vám bude zdát okolí nebo prostorovost cvičebního
objektu. Zvolený předmět musí pro Vás znamenat celé univerzum a tento pocit
prožívejte co možná nejdéle. Daří-li se Vám to bez poruch s&nbsp;předmětem
symetrickým a nesymetrickým, volte jiný.</p>

<p>Cvičení můžete považovat za provedené, máte-li dobré úspěchy s&nbsp;každým
předmětem. Po mnoha cvičeních s&nbsp;přemístěním vědomí do hloubkového bodu
dosáhnete schopnosti prohlédnout každý předmět a intuitivně získáte znalost jak
o jeho hmotném tak i duchovním složení. Zároveň ale dokážete každý předmět
z&nbsp;jeho hloubkového bodu, tedy z&nbsp;jádra ovlivňovat, podle přání jej
magicky nabíjet a impregnovat mentální úroveň každého předmětu svým přáním.</p>

<p>Ve čtvrtém stupni si žák tuto schopnost, tj. hromadit životní síly zvenčí
dovnitř osvojil, a tento tj. pátý stupeň mu umožňuje činit totéž, jen ještě
pronikavěji zevnitř navenek.</p>

<p>U mága se předpokládá, že tutéž praktiku dokáže dokonale provést také ještě
u zvířat a u lidí. Musí to dokázat i u takových objektů, které nemá přímo před
očima. Ježto vědomí nemá hranic, dá se přenést na největší vzdálenost.</p>

<p>Došel-li mág až sem, chopí se dalších cvičení, týkajících se přemístění
vědomí ve vlastním těle do čtvrté dimenze svého těla, svého malého univerza,
mikrokosmu, tedy do akášického principu své vlastní bytosti. Viz následující
praxi.</p>

<p>Seďte klidně ve své ásaně a zavřete oči. Přeneste své vědomí přímo do středu
svého těla, který se nachází v&nbsp;pupečním důlku, což je tak zvaný
plexus-solaris. Musíte sami sebe pociťovat jako pouhý bod, jako atomové zrnéčko
v&nbsp;hloubkovém středu tj. mezi páteří a důlkem. Tento střed je nejhlubším
bodem Vašeho těla. Pokuste se o to, abyste se v&nbsp;něm zdrželi vědomě alespoň
pět minut. Pro kontrolu času použijte budík nebo stopky. Z&nbsp;tohoto bodu pozorujte
své tělo. Čím nepatrnějším si budete sebe představovat, tím větší a objemnější
Vám bude připadat Váš okruh, který se Vám bude jevit celým univerzem.</p>

<p>V&nbsp;tomto bodě meditujte asi takto: Jsem středem svého těla, jsem
v&nbsp;něm určující silou! Počáteční obtíže nesmí žáka rozladit. I kdyby se mu
to dařilo z&nbsp;počátku jen na několik vteřin, vytrvalým cvičením se
z&nbsp;vteřin stanou minuty. Nejméně pět minut musí žák vydržet se svým vědomím
v&nbsp;tomto hloubkovém bodě.</p>

<p>Po zpracování tohoto stupně musí se žák umět přenést v&nbsp;každé době a za
všech okolností do tohoto hloubkového bodu, tedy do akášického principu a musí
odtamtud poznat a ovlivnit vše, co se týká jeho bytosti.</p>

<p>Toto přemístění vědomí do vlastního akášického principu je pravý magický
trans a je prvním stupněm ke spojení s&nbsp;kosmickým vědomím, což popisuji
v&nbsp;jednom z&nbsp;dalších stupňů.</p>

<p>Magický trans nesmíme ztotožňovat se stavem vyvolávaným spiritistickými
médii a to ani tehdy, kdyby šlo o pravou spiritistickou mediumitu. Většinou je
ale vše klam, který lehkověrné strhuje k&nbsp;nerozumnému počínání. Skutečná
spiritistická média přicházejí do tranzu pomocí modlitby, zpěvu anebo meditace,
nebo opačným způsobem tj. pasivitou ducha (vyprázdněním mysli), čímž dochází
k&nbsp;spontánnímu vyšinutí vědomí. V&nbsp;takovémto stavu pak mohou elementálové,
zemřelí a ostatní nízké bytosti přimět astrální i hmotné tělo k&nbsp;různým
projevům a všelijakým činům. Hermetická věda považuje takové experimenty za
posedlost a to i tehdy, projeví-li se tu a tam i dobré bytosti.</p>

<p>Skutečný mág sice nepochybuje o podobných experimentech, pokud jde o pravé
spiritistické pokusy, ale taková média (prostředky) může nanejvýše jen
politovat. Mág může jinak, spolehlivěji a především vědomě přivodit styky
s&nbsp;bytostmi. Bližší o tom ve zvláštní kapitole.</p>

<h2 align=left style='text-align:left'>Stupeň V. – Magický výcvik duše</h2>

<p>Praktické návody čtvrtého stupně nás naučily stahovat z&nbsp;univerza do
svého těla všechny čtyři živly a hromadit je nejdříve v&nbsp;celém těle a pak
v&nbsp;jeho jednotlivých částech a vyvolat tím určité živlové napětí, přesněji
řečeno, tvořit tak zvanou dynamiku. Každým dalším cvičením se tělo stávalo vůči
živlovému napětí elastičtějším a vůči vytvořenému tlaku víc a více odolným.</p>

<p>Pátý stupeň nás vede opět o krůček dále a poučí nás o tom, jak si máme
počínat při projekci a ovládání živlů navenek, neboť bez této praxe by práce
v&nbsp;praktické magii nebyla myslitelná. Musí nám proto jít o to, abychom tuto
praktiku ovládali vskutku mistrně.</p>

<p>Zaujměte svou obvyklou pozici. Dýcháním plícemi a póry vdechujte pomocí
představy živel ohně do celého těla. Ohnivý živel vdechujte s&nbsp;jeho
specifickou vlastností horka a naprázdno vydechujte. Pociťujete-li v&nbsp;těle
žár, je ohnivý živel dostatečně nakupen. Pomocí imaginace jej nechte
z&nbsp;plexu-solaris vystoupit a naplňte jím celou místnost, ve které se
nacházíte. Při vyprázdnění živlu z&nbsp;těla musíte mít pocit, že tělo je živlu
úplně zbaveno a že se nakupený živel v&nbsp;místnosti rozšířil, podobně jak
tomu bylo u impregnování místnosti životní silou. Hromadění a vyprazdňování
opakujte s&nbsp;tímto živlem několikrát a po každém vyprázdnění hromaďte více
ohnivého živlu v&nbsp;místnosti. Jakmile jste sami živlu prosti, musíte
v&nbsp;místnosti soustředěný živel pociťovat na vlastním těle a seznat, že
místnost je skutečně prohřátá.</p>

<p>Po několikerém nacvičování se teplo v&nbsp;místnosti stane nejen
subjektivní, ale skutečné a vstoupí-li do takového živlem naplněného prostoru
osoba, ať již magicky školena či nikoliv, musí i ona pocítit teplo. Teploměr na
zdi nám prozradí, nakolik jsme byli schopni imaginárně živel ohně zhustit, aby
v&nbsp;místnosti bylo teplo citelné.</p>

<p>Úspěch v&nbsp;tomto cvičení závisí na vůli a na plastické imaginární síle.</p>

<p>V&nbsp;tomto stupni sice není zapotřebí vyvolávat takové fyzické teplo,
které by bylo třeba měřit teploměrem. Má-li ale mág obzvláštní zájem na tom,
aby v&nbsp;tomto směru působil fenomenálně, může se na základě uvedeného návodu
na toto živelné cvičení výhradně zaměřit.</p>

<p>Pravý mág se však s&nbsp;tímto malým fenoménem nespokojí a bude raději
pracovat na svém dalším vývoji, neboť je přesvědčen, že během doby dosáhne
ještě větších schopností.</p>

<p>Cvičení, týkající se zevní projekce živlů v&nbsp;místnosti je splněno, když
mág teplo v&nbsp;místnosti zřetelně pociťuje. V&nbsp;kladném případě nechá pak
nahromaděný živel ohně opět do nekonečna, tedy do univerza, všemi směry
kulovitě rozplynout.</p>

<p>Je-li cvičební místnost naplněna živlem, může ji mág libovolně opustit, aniž
by dříve živel rozpustil. Rovněž tak může živel neomezeně dlouho udržovat
v&nbsp;místnosti, podobně jako při impregnování místnosti životní silou.
Všechen zdar závisí na jeho vůli a imaginaci.</p>

<p>Nedoporučuje se však opustit na delší dobu místnost, jež byla naplněna
určitým živlem, protože příslušné živlové bytosti pak v&nbsp;takové atmosféře
tropí rády svoje rejdy, jdoucí pochopitelně na úkor mága. O tom však více
v&nbsp;kapitole, týkající se práce se živlovými bytostmi.</p>

<p>Je třeba upozornit ještě na následující: Pracuje-li mág při těchto cvičeních
ve volné přírodě, tedy v&nbsp;neohraničeném prostoru, musí si na základě své
představivosti vyměřit sám určitý prostor o libovolné velikosti. Imaginaci
nejsou ani zde kladeny překážky a meze.</p>

<p>Stejně jako se živlem ohně nechť žák cvičí postupně i s&nbsp;ostatními třemi
živly, takže vystřídá oheň se živlem vzduchu, po něm přijde na řadu živel vody
a konečně živel země. Cvičení nechť si žák rozdělí podle svých časových
dispozic. Jeden den může cvičit se živlem ohně, druhý den se živlem vzduchu
atd. Může ale také v&nbsp;jednom dni probírat cviky s&nbsp;více živly. A to
tak, že cvičí např. ráno s&nbsp;prvním živlem, v&nbsp;poledne s&nbsp;druhým,
večer s&nbsp;třetím a druhého dne ráno opět se čtvrtým živlem. Žáci, mající
nadbytek volného času a silnou vůli, mohou probrat všechny čtyři živly při
jednom cvičení. Tito žáci budou mít velký úspěch v&nbsp;ovládání živlů.
Ovládá-li žák v&nbsp;tomto směru všechny čtyři živly, může jít dále.</p>

<p>Předešlé cvičení poučilo žáka o tom, jak má živel vdechovaný skrze
plexus-solaris soustřeďovat navenek do místnosti. Dalším cvičením získá
schopnost vysílat póry a plícemi nakupený živel nejen skrze plexus-solaris do
místnosti, nýbrž vydechováním póry celého těla vyvolat i takto jakési hromadění
živlů v&nbsp;místnosti. To probere postupně i s&nbsp;ostatními živly.
Rozpuštění živlů do nekonečna, do univerza se děje stejným způsobem, jak
uvedeno v&nbsp;předešlém cvičení.</p>

<p>Ovládá-li žák dokonale i toto cvičení, pokračuje tím, že koná totéž cvičení,
ale nikoliv celým tělem, nýbrž jen jednotlivými částmi těla. V&nbsp;magii je
nejvíce třeba rukou a prstů, kterým musí žák věnovat největší pozornost.
Živelným dýcháním póry musí onen živel soustředit v&nbsp;jedné ruce nebo
v&nbsp;obou rukou tak, že jej pak pouhým pohybem ruky najednou bleskurychle
vpustí do zvolené místnosti, kterou tímto živlem okamžitě impregnuje.
Opakováním cvičení se stane i v&nbsp;tom Mistrem.</p>

<p>Toto cvičení provádí žák se všemi živly až do úplného zvládnutí, načež jde
opět o krůček dále.</p>

<p>Usedněte jako obvykle do své oblíbené pozice. Vdechujte plícemi a póry
celého těla živel ohně a nahromaďte jej v&nbsp;celém těle, až pociťujete opět
žár. Nyní imaginujte, že se z&nbsp;nakupeného živlu ohně tvoří v&nbsp;pupečním
důlku, v&nbsp;plexu-solaris stlačená ohnivá koule o průměru asi 10–20 cm. Tato
stlačená koule musí být tak ohnivá a jasná, že se rovná slunečnímu svitu. Nyní
si představte, že tato koule vystupuje volně z&nbsp;Vaší sluneční uzliny
(solar-plexus) a že se v&nbsp;prostorovém vzduchu vznáší. Musíte imaginovat, že
i při vznášení se v&nbsp;místnosti koule do běla žhaví a že vydává žár.
Imaginárně mějte kouli co možná nejdéle v&nbsp;dohledu. Přibližujete-li sejí
rukou, musíte pociťovat sálavé horko. Cvičení zakončíte tak, že necháte kouli
do univerza buďto zvolna rozplynout nebo naráz rozpadnout v&nbsp;nic. Obě
možnosti se Vám musí stát běžné. Stejným způsobem si počínejte se živlem
vzduchu, vody a země.</p>

<p>Abyste si u živlu vzduchu mohli udělat lepší představu, dejte kouli při
stlačování bleděmodrou barvu. Představa vodního živlu vám půjde lépe; ne-li,
tedy si jej představte pro začátek jako ledovou kouli. Nebude však jistě těžko
představit si zemní živel v&nbsp;podobě hliněné koule.</p>

<p>Jakmile jste toto cvičení probrali a dokonale ovládli všemi živlovými
koulemi, pokuste se utvářet dle stejného návodu jiné formy, jako krychle,
kužele, pyramidy a pod. Cvičení můžete považovat za zvládnuté, jestliže se vám
podařilo každý živel, který jste ve svém těle nahromadili, do libovolného tvaru
zhustit a navenek promítnout.</p>

<p>Jedině tehdy, bylo-li toto cvičení dopodrobna zvládnuto, může přijít na řadu
další, které popisuje projekci živlů přímo z&nbsp;univerza. Praxe je
následující.</p>

<p>Sedíte ve své ásaně a dýcháte klidně a bez námahy. Představujete si, jak
z&nbsp;nekonečného prostoru, z&nbsp;univerza stahujete živel ohně a naplňujete
jím místnost, kterou obýváte. Univerzum Vám musí připadat jako obrovská koule,
z&nbsp;které ohnivý živel všemi směry čerpáte a místnost jím naplňujete.
Imaginujte, že ze samého prazdroje je živel ohně nejéteričtější, nejjemnější,
že houstne tím více a stává se hmotnějším a palčivějším, čím více jej
k&nbsp;sobě stahujete. Při tomto cvičení musíte na vlastním těle pociťovat žár.
Čím více stlačený živel v&nbsp;místnosti houstne, tím větší je teplota. Musíte
mít pocit, jako byste byli v&nbsp;peci. Imaginací a silou vůle nechte pak tento
živel opět rozplynout v&nbsp;nekonečnu.</p>

<p>Totéž proveďte se živlem vzduchu, který stáhnete rovněž z&nbsp;kulovitého
univerza všemi směry k&nbsp;sobě dolů, naplníte jím místnost a necháte
zhoustnout. Při tomto cvičení musíte mít pocit, že se vznášíte
v&nbsp;nekonečném moři vzduchu prosti tíhy a síly přitažlivosti.</p>

<p>Bylo-li toto cvičení správně provedeno, máte v&nbsp;takto naplněné místnosti
pocit lehkosti, jako byste byli sami nějakým balónem. Zhuštěný vzdušný živel
rozpusťte pak do své původní substance právě tak, jako popsaný živel ohně
v&nbsp;předcházejícím cvičení. Taktéž si počínejte se živlem vody. Představujte
si, že tento živel stahujete k&nbsp;sobě z&nbsp;nekonečného oceánu, nejdříve ve
tvaru studené páry, kterou tím více zhušťujete, čím blíže je Vaší osobě a
místnosti.</p>

<p>Touto studenou párou naplňte celou cvičební místnost a domnívejte se, že
jste uprostřed tohoto imaginovaného živlu vody. Musíte pociťovat třeskutý mráz,
který Vám na hmotném těle nahání husí kůži. Jakmile cítíte zmíněný pocit zimy,
nechte vodní živel opět rozplynout do univerza ve svou prapodstatu.</p>

<p>Tímto způsobem je mág schopen vyvolat kolem sebe i v&nbsp;nejparnějším létě
v&nbsp;několika okamžicích příjemný chládek. Právě tak si počínejte se živlem
země. Z&nbsp;univerza stahujte šedou hmotu, která, jsouce podobna hlíně, se
stává stále hnědší, čím více přichází do Vaší blízkosti. Touto těžkou hmotou
naplňte hustě svou místnost. Na vlastním těle musíte při tom pociťovat její
tíhu a tlak, jakož i sílu spojitosti. Máte-li tímto pocitem živel země ve své
moci, rozložte jej jako ostatní živly do jeho pralátky.</p>

<p>Z&nbsp;toho všeho vidíme, že stahování a zhmotňování živlů směřuje při tomto
postupu přesně tam, kam je naše koncentrace řídí, aniž by živel, se kterým
právě pracujeme, musel procházet dříve naším tělem. Vše se tedy odehrává mimo
naše tělo. Mág musí dokonale ovládat oba způsoby, protože při některých
magických pracích potřebuje živel, který zhmotnil vlastním tělem např. při
léčení nemocí, při tvoření služebních duchů a elementárů. Naproti tomu
v&nbsp;jiných případech potřebuje živel přímý, univerzálně zhuštěný. Ovládá-li
dobře tuto praktiku, může jít dále.</p>

<p>Nové cvičení spočívá v&nbsp;tom, že z&nbsp;univerza je vzat živel, jímž se
nenaplňuje místnost tak, jak praví cvičení předcházející, nýbrž zhušťuje se jím
libovolně zvolená forma, podobně jako při cvičeních, kde v&nbsp;těle
(solar-plexu) byly ze živlu tvořeny a zhušťovány formy a jako ve vzduchu se
vznášejíce mimo tělo udržovány, jenomže tvoření forem se neděje v&nbsp;těle,
nýbrž přímo ve vzduchu, ve kterém se formy také vznášejí.</p>

<p>Takto si mág musí umět vytvořit kouli ohně, vody, vzduchu a země. Když se mu
to správně podařilo, nechť tvoří ze živlů před ním se v&nbsp;místností
vznášejících jiné tvary, které po nějaké době nechá opět rozplynout
v&nbsp;univerzu. Přitom musí ale vždy pociťovat specifickou vlastnost onoho
živlu, s&nbsp;nímž pracuje a z&nbsp;něhož tvoří, musí to dokonce vést tak
daleko, že i nezasvěcená osoba onen živel pocítí a zahlédne.</p>

<p>Toto jsou však již veliké výkony, výsledky namáhavé práce v&nbsp;tomto
oboru. Zkrátka žák musí být schopen během cvičení každý živel z&nbsp;univerza
zhustit a stlačit do jakékoliv zvolené formy. To je účelem tohoto cvičení.
Mágové v&nbsp;tomto směru vycvičení dokáží zhustit živel tak dokonale, že se
stane hmotnou silou. Tak např. vznítí pomocí ohnivého živlu oheň
v&nbsp;největší vzdálenosti. Z&nbsp;počátku se cvičí v&nbsp;tom, že
z&nbsp;univerza vzatou ohnivou kouli stlačí imaginárně bez předchozího
promítnutí do malé kuličky, z&nbsp;které učiní žhavou jiskru. Tuto jiskru vloží
do připraveného klůcku vaty, nasáklého lehce hořlavou látkou, jako je éter,
benzín, nebo líh. Stejným způsobem se připraví druhá jiskra se živlem vzduchu a
když se tyto jiskry vzájemně dotknou, zachytí vata oheň a začne hořet. Pakliže
se mágovi tento malý zázrak podařil, opakuje pokus s&nbsp;knotem obyčejné
svíčky a konečně s&nbsp;petrolejovou lampou. Dokáže to učinit na blízko i na
dálku.</p>

<p>Kromě toho může spoutat ohnivou jiskru do obyčejného skla nebo do láhve, do
které vrhne bleskurychle jiskru vody. Jakmile se tyto jiskry střetnou, nastane
výbuch obou živlů a sklo nebo láhev se rozletí na tisíc střepin. Takové a
podobné hříčky si pak mág sestaví sám, ježto zná zákony a ovládá je. Skutečný
mág ovšem při takovýchto magických žertovinách nezůstane. Ví dobře, že může se
živly vyvolat přírodní fenomény, jako blesky, hromobití, déšť, velké bouřky a
naopak, může tyto zadržet, zahnat a rozložit. Všechny tyto síly, na které
průměrný člověk hledí jako na zázraky, jsou mágovi samozřejmostí a záleží na
jeho libovůli, hodlá-li při nich zůstat nebo pokračovat ve svém vývoji.</p>

<p>Mimo jiné je mu též známo, že orientální fakíři dokáží onen skutečný zázrak
s&nbsp;mangovým stromem, kde z&nbsp;malého semínka vyroste strom až
k&nbsp;plodu během jediné hodiny výhradně jen na základě ovládání živlů.</p>

<p>Žák může ještě také fyzicky kontrolovat hmotné zhuštění živlů a to tím, že
zhuštěný živel hodí do sklenice s&nbsp;čistou, ještě lépe destilovanou vodou a
toto vhození živlu několikrát opakuje. Pak zjistí, že chuť vody je při ohnivém
živlu nakyslá, při vzdušném živlu nasládlá, při vodním živlu natrpkle stahuje a
při zemním živlu je ztuchlá. I chemicky je možno tento postup zkoumat, když do
takto impregnované vody ponoříme malý proužek lakmusového papíru. Při dobré a
pevné impregnaci uzříme, že aktivní živly tj. oheň a vzduch, vyvolají na
lakmusovém papíru kyselou reakci, zatímco u vody a země bude reakce zásaditá.</p>

<p>Při tomto experimentu nám bezděčně přijde na mysl biblická svatba
v&nbsp;Kanaae, při níž Kristus proměnil vodu ve víno. Jedině tak vysoký
zasvěcenec, jakým byl Kristus, dokáže provést tento zázrak a to nikoliv vlivem
živlů zvenčí, nýbrž ovládáním akášického principu vody z&nbsp;nitra navenek.</p>

<p>Tímto příkladem uzavírám ovládání živlů magického výcviku duše pátého stupně.
Nikdo ať nejde dále, pokud nemá všechna cvičení dokonale zvládnuta. Veškerá
cvičení jdou ruku v&nbsp;ruce, ježto jsou na sobě závislá a navazují jedno na
druhé.</p>

<p>Předpokládám, že nikoho nenapadne sledovat pouze ojedinělé metody. Nejen, že
by nedosáhl žádného očekávaného úspěchu, ale co horšího, škodil by tím
vlastnímu zdraví. A hlavně toho je třeba dbát. Kdo však svědomitě probírá jedno
cvičení po druhém, může s&nbsp;klidným svědomím pokračovat a pracovat plnou
parou na svém magickém vývoji.</p>

<h2 align=left style='text-align:left'>Stupeň V. – Magický výcvik těla</h2>

<p>Tento stupeň obsahuje cvičení, která umožňují vědomě pasivní styk
s&nbsp;neviditelnými bytostmi. Tyto metody se sice do jisté míry podobají
metodám spiritistickým, ale jak mág sám pozná, je rozdíl v&nbsp;tom, že se
z&nbsp;něho nestane bezděčný nástroj, který spiritisté nazývají médiem.</p>

<p>Mág se nesmí stát hříčkou nekontrolovatelných sil, naopak, svoje síly řídí
vědomě a naučí se jich rovněž vědomě používat. Přitom dbá zákonů jak
neviditelného, tak i fyzického světa.</p>

<p>Pro pasivní styk s&nbsp;neviditelnými bytostmi se v&nbsp;první řadě hodí
nejlépe cvičení levitační, jejichž účelem je tu či onu část těla magicky
natolik preparovat nebo uzpůsobit, aby se její pomocí mohla bytost projevit.
Přejděme tedy ihned k&nbsp;praxi.</p>

<p>Zasedněte pohodlně ke stolu, na který položíte obě ruce. Do pravé ruky
proveďte hromadění životní síly a koncentrujte se přitom na to, že svoji ruku a
prsty ovládáte jen pouhou vůlí, tedy nikoliv pomocí svalů. Potom nechte
nakupenou životní sílu svou představou opět rozplynout do univerza. Nyní
započněte s&nbsp;vlastním levitačním cvičením.</p>

<p>Živel vzduchu nahromaďte do ukazováčku pravé ruky a soustřeďte se přitom na
to, že ukazováček je tak lehký jako vzduch. Potom si představte, že svou vůlí
ukazováček zdviháte, při čemž ruka s&nbsp;ostatními prsty leží klidně a
nepohnutě na stole. Musíte mít při tom pocit, že ukazováček nezdvihají svaly,
nýbrž Vaše vůle. Jakmile jste prst dostali do výše, nechte jej opět vůlí
klesnout. Kdybyste mezitím, co prst je ve výší, ustali v&nbsp;soustřeďování,
ihned by klesl. Můžete se o tom konečně i sami přesvědčit, avšak jen proto,
abyste zjistili, zda to dokáže vůle nebo svaly.</p>

<p>Můžete-li ukazováčkem pravé ruky provádět vlastní vůlí libovolně levitace,
proberete postupně i ostatní prsty. Levitační cvičení je skončeno, když můžete
vlastní vůlí nechat zdvihat a klesat všechny prsty pravé ruky. Totéž cvičení
proveďte i s&nbsp;prsty levé ruky. Po zdařilém cvičení se pokuste zdvihnout
tímto způsobem celou ruku, nejprve pravou a potom levou.</p>

<p>Dostaví-li se po opakovaném cvičení i v&nbsp;tom úspěch, půjdete dále a
pokusíte se zdvihnout svou vůlí ruku nejen až k&nbsp;lokti, ale k&nbsp;samému
rameni. Pokusy můžete také rozšířit tím, že zdvihnete pomocí vlastní vůle obě
ruce současně.</p>

<p>Kdyby mág takto procvičil celé tělo, stal by se po delší době schopným toho,
že zdvihne svou vůlí celé své tělo do vzduchu. Mohl by kráčet po vodě, aniž by
se potopil, mohl by i s&nbsp;tělem vzlétnout a konat ještě mnoho jiného, zcela
dle vlastního přání. Musel by ovšem provádět tato cvičení řadu let, aby dosáhl
zmíněných úspěchů.</p>

<p>Velmi dokonalý zasvěcenec dokáže tyto a podobné fenomény hravě i bez
dlouholetého cviku, což závisí ovšem na magické zralosti a na magickém vývoji.
Bez pádných důvodů nebude však žádný mág tyto fenomény vyvolávat a už vůbec ne
snad jen proto, aby ukojil zvědavost nevěřících.</p>

<p>V&nbsp;našem vývojovém stadiu se spokojíme s&nbsp;tím, že budeme pohybovat
vlastní vůlí rukama a prsty. Když jsme došli až sem, chopme se ještě jiného
menšího, průpravného cvičení, kterého je k&nbsp;pasivnímu styku
s&nbsp;neviditelnými bytostmi rovněž zapotřebí.</p>

<p>Usedněte opět ke stolu, na němž necháte ruce klidně ležet. Plasticky si
představujte, že duchovní pravá ruka vystupuje z&nbsp;fyzické. Psychickou ruku
položte vedle fyzické nebo ji nechte stolem padnout do klína. Představovanou
duchovní ruku musíte pokládat za svou skutečnou ruku. Ve hmotné ruce nastane
mentálně volný prostor ve tvaru zevní ruky. Myslete při tom, že hmotná ruka je
bez prostoru a že se tedy nachází ve čtvrté dimenzi tj. v&nbsp;akášickém
principu. Podařilo-li se Vám udržet tuto představu několik vteřin, jděte se
svojí mentální rukou opět nazpět do hmotné ruky a ukončete tím cvičení.</p>

<p>Opakujte toto cvičení několikrát, až se Vám podaří delší dobu, nejméně pět
minut, ruku uvedeným způsobem vymístit. I s&nbsp;druhou rukou můžete,
chcete-li, provádět tytéž cviky. Teprve po velmi zdařilém úspěchu jste schopni
navázat pasivní styk s&nbsp;neviditelnými bytostmi.</p>

<p>Magická průprava je, jak vidno, poněkud jiná než u spiritistů, kteří
zaujímají pasivní postoj, protože vezmou do ruky tužku a píší nebo kreslí. Zda
zprávy, nazývané spiritisty mediálním psaním nebo mediálním kreslením,
pocházejí skutečně ze čtvrté dimenze, jak mají za to „z onoho světa“, či zda
vznikly jen z&nbsp;podvědomí onoho média, ponechme mínění a úsudku mága.</p>

<p>Ruka, která byla vymístěna dle mé metody, se nachází skutečně ve čtvrté
dimenzi, kde může být viděna bytostí oné sféry. Bytost se ruky zmocní a přenese
zprávy do našeho hmotného světa.</p>

<p>Po absolvování těchto cvičení je žák schopen spojit se s&nbsp;bytostmi
čtvrté dimenze. Mág se bude především snažit navázat styk se svým ochranným
duchem, s&nbsp;jeho tak zvaným duchovním vůdcem, který je mu nejblíže. Každý
žák magie ví, že od samého zrození je mu božskou Prozřetelností dána na cestu
bytost, jejímž úkolem je bdít nad svým chráněncem, řídit jeho kroky a
inspirovat ho. Dle vývoje a karmy to může být duch některé zemřelé příbuzenské
osoby, může to ale také být inteligence, která se na této planetě ještě
neztělesnila; tato dbá o duchovní blaho svého chráněnce obyčejně až do puberty.
Čím se člověk stává intelektuálně zralejším, tím méně pozornosti mu duchovní
vůdce věnuje a to zejména u takových lidí, kteří si na svého vůdce vůbec
nevzpomenou. Svazky se tedy víc a více uvolňují.</p>

<p>O třídním zařazení takových ochranných duchů, jakož i o jejich působení by
bylo možno mnoho říci, jenomže by to značně překročilo rámec této knihy. Mágovi
je však dána možnost, spojit se se svým vůdcem a dovědět se přímo od něho o
všem, co si přeje vědět a co je mu zapotřebí znát. Mág však si může být jist,
jestliže je poctivý a jeho povaha zušlechtěna, je-li ve svém vývoji pilný a
vytrvalý, že se jeho vůdce bude sám snažit o navázání styků se svým chráněncem.
Ať tedy žák hledí nejdříve navázat spojení se svým ochranným duchem. Následuje
příslušná praxe.</p>

<p>Vezměte k&nbsp;ruce siderické kyvadélko. Nemusí to být ani originál
kyvadélka, stačí také prsten či malý předmět, v&nbsp;nouzí i hřebík, který
upevníte na hedvábné niti. Konec nitky otočíte několikrát kolem ukazováčku.
Kyvadélko krouží v&nbsp;průměru asi 20–25 cm volně ve vzduchu. Zasedněte
pohodlně ke stolu, na který opět položíte obě ruce. Loket ruky, držící
kyvadélko, opřete o stolní desku, nad kterou asi 2–3 cm vysoko bude kyvadélko
volně kroužit. Loket zůstane opřen, ruku nutno držet zpříma. Asi 5–7 cm stranou
nebo za kyvadélko postavte sklenici, vázu nebo jiný zvonivý předmět. Jakmile je
podle návodu vše připraveno, vysuňte svou mentální ruku z&nbsp;té, která drží
kyvadélko a nechte ji ležet vedle hmotné ruky. Načež se uveďte na několik
okamžiků do tranzu, jak popisováno v&nbsp;mentálním školení, tj. že přemístíte
své vědomí do středu pupku, čímž se octnete ve čtvrté dimenzi. V&nbsp;tomto
stavu volejte svého vůdce a žádejte ho v&nbsp;duchu, aby se Vám prostřednictvím
Vaší magicky uzpůsobené ruky projevil. Zachovejte přitom klid a pozorujte
kyvadélko, žádajíce současně vůdce, aby vám jedním úderem na sklo dal najevo
zápor (tedy NE), dvěma údery NEURČITO a třemi údery klad (ANO).</p>

<p>Podivíte se tomu, jak se kyvadélko dá do pohybu a provede žádané údery.
Citlivější osoby dokonce postřehnou, že ruka, držící kyvadélko, je ovládána
rukou cizí. Budete možná mít i pocit, jako by Vaše ruka byla pouze rukavicí, ve
které vězí ruka cizí, která kyvadélkem pohybuje. Jiné osoby naproti tomu
z&nbsp;toho všeho neuvidí nic a budou namísto toho mít pocit, že myšlenky jsou
nepřímo řízeny přáním, jež pohybuje svaly ruky a vyvolává kyvadélkové kmity. To
vše je zcela individuální a záleží to na vlohách. Kdyby hned na první pokus
nedošlo k&nbsp;spojení s&nbsp;duchovním vůdcem, nenechte se případným nezdarem
odradit. Vytrvalost vede k&nbsp;úspěchu. Nejde-li to hned naráz, podaří se to
jistě po několika dalších pokusech.</p>

<p>V&nbsp;každém případě se dříve nebo později podaří každému žáku navázat
styky se svým duchovním vůdcem. A došlo-li jednou k&nbsp;těmto stykům, můžete
svému vůdci buďto v&nbsp;duchu nebo hlasitě klást otázky, na které vůdce odpoví
znamením kladu, záporu nebo neurčitosti. Především to mají být otázky, týkající
se samotného vůdce, jako např. zda se hodlá prohlásit, zda byl již na této
planetě vtělen a pod.</p>

<p>Po navázání styků pomocí kyvadélka lze namísto úderů na sklo sáhnout ke
kulaté planžetě. Je to kruhový kotouč, rozdělený do políček a každé políčko se
opatří abecedním písmenkem. Uprostřed zůstane malý kulatý volný prostor.
Kyvadélko bude směřovat k&nbsp;jednotlivým písmenům a slabikováním udělí vůdce
bližší zprávy.</p>

<p>Bylo-li dosaženo úspěchu, pořiďte si větší planžetu s&nbsp;úplnou abecedou,
číslicemi, s&nbsp;políčky: ano, ne, nejisto, s&nbsp;udáním dnů a hodin.
Uprostřed zůstane rovněž volné pole, odkud se vychází. U této větší planžety
odpadá manipulace s&nbsp;kyvadélkem, které nahradíte malou (likérovou)
sklenkou. Na nožce likérové sklenky nakreslíte inkoustem, tuší nebo inkoustovou
tužkou šipku jako ukazovatel. Spodní část sklenky vezměte mezi ukazováček a
střední prst a rukou vůdce nechte sklenku pohybovat po abecedě. Hrot šipky bude
pak směřovat k&nbsp;písmenkům.</p>

<p>Aby se mohlo sklenkou po planžetě snadněji pohybovat, můžete jí dát pod
sklo, neboť po hladké ploše skla bude manipulace se sklenkou výhodnější.</p>

<p>Takové a podobné pomůcky si žák může vymyslit sám. Různé podněty nalezne
čtením spiritistické literatury. To vše jsou jen počáteční pomůcky, kterých
později nebude zapotřebí.</p>

<p>Ve cvičení pokračujte s&nbsp;tím, že požádáte svého vůdce, aby u magicky
připravené ruky zdvihl ukazováček. Vznesete prosbu, aby při NE zdvihl prst
jednou, pří NEJISTO dvakrát a při ANO třikrát. Máte-li úspěch
s&nbsp;ukazováčkem, provedete totéž cvičení i s&nbsp;ostatními prsty. Přijdete
na to, že některým prstem Vám to půjde lépe. U někoho to bude ukazováček, u
druhého žáka prostředník nebo prsteník. Jelikož v&nbsp;tom hraje úlohu pružnost
prstů, zůstaňte pak trvale při onom prstu, kterým se Vám cvičení nejlépe
dařilo.</p>

<p>Mág uvítá tuto metodu jistě s&nbsp;radostí, protože umožňuje pasivní styk
s&nbsp;neviditelným světem, ať již s&nbsp;vůdcem anebo se zemřelými, a to i
tehdy, když okolnosti nepřipustí sáhnout k&nbsp;tužce nebo planžetě, jako např.
ve společnosti, v&nbsp;přírodě apod. v&nbsp;takovýchto případech je třeba držet
ruku pouze v&nbsp;kapse a i v&nbsp;největším návalu přijde odpověď ANO či NE,
zejména když v&nbsp;tom bylo již dosaženo určité zručnosti.</p>

<p>Kdo veškeré uvedené experimenty ovládá, přejde k&nbsp;mediálnímu psaní dle
následující metody:</p>

<p>Položte před sebe kus čistého papíru, vezměte do ruky tužku jako při
obyčejném psaní. Na palec, ukazováček a střední prst můžete navléknout jakýsi
gumový prstenec, nepříliš těsně přiléhající, který si sami zhotovíte
z&nbsp;kousku hadice od jízdního kola. Účelem gumového prstence je držet prsty
pohromadě, abyste se na držení tužky nemuseli zvláště soustřeďovat.</p>

<p>Poté se uveďte do tranzu, volejte svého duchovního vůdce, připravte mu dle
uvedeného návodu magicky pravou ruku a požádejte ho, aby Vaší pravou rukou
psal. Z&nbsp;počátku to budou jen nerovné čáry, později nečitelná slova, po
několika cvičeních budou slova i věty již čitelné. Popsaný list vyměňte novým
čistým, který jste si již předem připravili. Na všechny dotazy obdržíte přímou
odpověď. Stálým opakováním tohoto cvičení získáte takovou zručnost, že Vám
mediální psaní půjde velmi snadno. Takto se můžete spojit se zemřelými
příbuznými, rodinnými příslušníky, s&nbsp;nimiž si přejete vejít do styku. Mág
pozná, že není rozdílu mezi vezdejším a oním světem, že to jsou jen stupně
hustoty čtvrté dimenze, ve kterých se různé bytosti zdržují a smrt bude pro
mága pouhým přechodem do této zmíněné čtvrté dimenze.</p>

<p>Ještě se zmíním o tom, že je (zcela podle založení) několik druhů mediálního
psaní a to:</p>

<p>První je automaticko-mechanická metoda, při které se ruka pohybuje zcela
automaticky, aniž by mág předem věděl, co bude psát anebo co onen duch hodlá
sdělit. Při této metodě dochází i k&nbsp;sdělování v&nbsp;cizích jazycích,
které mág nejen že neovládá, ale které ani nikdy neslyšel. I kresby a obrazy
mohou takto vzniknout.</p>

<p>Druhá je inspirační a nejběžnější metoda, při níž se sdělení projevují
v&nbsp;podobě hlasitého myšlení v&nbsp;nitru anebo mimo sebe. Mág ví takřka již
předem, co mu bytost hodlá sdělit. Častým opakováním se v&nbsp;pasivním styku
stává tato inspirace hlasitým myšlením a slyšením. Sdělení pak přicházejí
z&nbsp;hloubi duše anebo zvenčí.</p>

<p>Třetí metoda je intuitivní, při níž máme pocit, jako bychom psali sami.
Kladené otázky jsou okamžitě zodpovězeny. Budí to dojmem, jako bychom odpověď
na otázky sami věděli. Je to jakýsi druh jasnovědění. Ruka píše plným vědomím
slova a věty, aniž bychom něco slyšeli anebo byli k&nbsp;něčemu inspirováni.</p>

<p>Metody mohou být i pomíchané např. poloautomatické a poloinspirativní anebo
intuitivní nebo mohou být společné tj. inspirativní a intuitivní. Po delším
cvičení se teprve ukáže, která metoda převládá. Pracuje-li však žák správně a
poctivě, je každá metoda dobrá a spolehlivá. Cvik dělá Mistra!</p>

<p>Uvedu ještě několik připomínek k&nbsp;otázkám kladeným bytostem a
k&nbsp;sdělením, která můžeme obdržet. Především se nesmí mág se svými
cvičeními a úspěchy vychloubat. Čím více o tom pomlčí, že je ve styku
s&nbsp;neviditelnými, tím lépe pro něho. Dále si buďte při kladení otázek vždy
vědomi toho, že máte co činit s&nbsp;bytostmi, které jsou podřízeny jiným
zákonům než my lidé na fyzické úrovni. Nezapomínejte také na to, že bytosti,
jež před tím žily na naší zemi, jsou brzy dezorientovány, protože je naše
fyzická sféra třídimenzionální tj. závislá na času a prostoru, což ve sféře
čtvrté dimenze odpadá. Jen velmi vyspělé bytosti jsou schopny podat spolehlivou
zprávu o čase, dění, budoucnosti atd.</p>

<p>Mág se proto bude ptát bytostí na jejich domov a pro své poučení bude spíše
žádat sdělení a vysvětlivky o čtvrté dimenzi. Později, až žák bude mít duchovní
smysly vyvinuty, nebude pasivní styk s&nbsp;neviditelnými bytostmi již
potřebovat, protože to, co mu může bytost říci, si dokáže sám a spolehlivě
zjistit. Pasivní styk má sloužit jen k&nbsp;tomu, abychom se přesvědčili o
jiném světě, který bude každý obývat po odložení hmotného těla.</p>

<h3>Souhrn všech cvičení V. stupně</h3>

<p><b>I. Magický výcvik ducha</b></p>

<p>Prostorová magie</p>

<p><b>II. Magický výcvik duše</b></p>

<p>1. Projekce živlů zevně:<br>
a) pomocí vlastního těla, zhuštěné v&nbsp;plexu solaris<br>
b) zhuštěné v&nbsp;rukou, obzvláště dynamicky prsty<br>
2. Zevní projekce živlů bez předchozího průchodu tělem</p>

<p><b>III. Magický výcvik těla</b></p>

<p>1. Průprava pro pasivní styk s&nbsp;neviditelnými bytostmi:<br>
a) uvolnění vlastní ruky k&nbsp;tomu účelu<br>
b) výcvik prstů pomocí kyvadélka, tužky, planžety atd.<br>
2. Pasivní styk:<br>
a) s&nbsp;vlastním ochranným duchem<br>
b) se zemřelými a jinými bytostmi</p>

<p><i>Konec pátého stupně.</i></p>

<p>&nbsp; </p>

<div class=MsoNormal>

<hr size=3 width="50%" align=left>

</div>

<h2 align=left style='text-align:left'><a name="_Stupeň_VI."></a>Stupeň VI.</h2>

<p>Upozorňuji znovu důrazně, že všechna dosavadní cvičení musí být
bezpodmínečně dokonale zvládnuta, aby bylo možno udržet rovnováhu i při vyšším
magickém vývinu. Nemělo by význam některý stupeň vynechat nebo jej zanedbat.
Každá mezera by se brzy projevila a žákovi by pak bylo velmi těžké ve vývinu to
nebo ono dohánět. Svědomitost je proto jednou z&nbsp;předních podmínek úspěchu
v&nbsp;magii, a vždy se vyplácí.</p>

<h2 align=left style='text-align:left'>Stupeň VI. – Magický výcvik ducha</h2>

<p>V&nbsp;tomto stupni se budeme zabývat meditací o duchu. Již
v&nbsp;teoretické části této knihy hovořím podrobně o mentální úrovni a rovněž
o mentálním těle, tedy o duchu. V&nbsp;tomto pojednání bude naším úkolem učinit
si jasný obraz o vlastním duchu včetně jeho čtyř funkcí se zřetelem k&nbsp;nám
již dobře známým čtyřem živlům, kteréžto funkce se naučíme zvláštním
meditováním od sebe rozlišovat. Vlastnosti ducha, odpovídající čtyřem živlům,
jsou tyto:</p>

<p>Vůle, která náleží principu ohně.</p>

<p>Intelekt se všemi jeho souběžnými aspekty (jako jsou rozum a paměť), který
náleží principu vzduchu.</p>

<p>Cit se všemi aspekty, náležející principu vody a vědomí rovněž se všemi
aspekty, jako spojovací páska předcházejících tří živlů, náležející principu
země.</p>

<p>V&nbsp;myšlenkách se ponořte do sebe, pozorujte jak sebe tak i funkce ducha
a meditujte o nich. Každou živlovou funkci si musíte umět jasně představit.
Dovedete-li rozlišovat funkce ducha respektive učinit si o nich jasný obraz,
půjdete dále.</p>

<p>Toto předběžné cvičení je velmi důležité, neboť uschopňuje mága, aby na
mentální úrovni jak u sebe, tak i u jiných osob mohl tyto funkce příslušným
živlem ovlivnit, ovládnout, zesílit anebo zeslabit, popřípadě i vypudit.</p>

<p>V&nbsp;dalším cvičení je třeba uvědomovat si své mentální tělo, které se
nachází v&nbsp;jakémsi astrálním obalu a spolu s&nbsp;tímto ve hmotném těle
podobně jako když je ruka v&nbsp;jemné hedvábné rukavičce, přes kterou je
navlečena ještě další rukavice, avšak z&nbsp;tlustého materiálu. Vaše ruka musí
pociťovat obě rukavice. Právě tak tomu musí být s&nbsp;celým duchovním tělem.
Svého ducha musíte pociťovat v&nbsp;jemném astrálním těle a toto opět
v&nbsp;těle hrubohmotném. A právě toto uvědomění je duch. Meditujte o tom při
každé vhodné příležitosti.</p>

<p>Jste-li si tím jisti, že Váš duch zaujímá jak astrální tak i hmotné tělo, že
obě těla pociťuje a oživuje a že vlastně všechny úkony koná duch
prostřednictvím těchto dvou obalů, můžete jít opět o krůček dále.</p>

<p>V&nbsp;jednání si počíná každý člověk buďto vědomě, polovědomě nebo i
bezděčně, zcela tak, jak mu to impulzivně z&nbsp;nitra nebo zvenčí přichází,
aniž by tomu věnoval zvláštní pozornost.</p>

<p>Následující cvičení Vás naučí jednat při všem vědomě, ať jde o malé či o
velké věci, a Vaší snahou budiž, abyste dobu každého vědomého úkonu
prodlužovali.</p>

<p>Pod slovem „vědomě“ není míněno, že máme myšlenkou nebo pozorností zůstat
při věci, nýbrž že máme jednat s&nbsp;představou a s&nbsp;pocitem, že duch
jedná pomocí duše a hmotného těla. Kráčíte-li např. po silnici, nemyslete na
to, že kráčíte Vy, nýbrž že je to Váš duch, který jde a který posunuje Vaše
astrální a hmotné nohy. Totéž se děje s&nbsp;rukama a ostatními částmi těla.</p>

<p>Dokážete-li provést určitý úkon tímto způsobem alespoň po dobu deseti minut,
ovládáte toto cvičení dokonale. Čím déle vydržíte sledovat vědomě své počínání,
aniž se přidružily vedlejší úkazy, jako závratě, pocit únavy, poruchy rovnováhy
atd., tím lépe. Započněte proto s&nbsp;tímto cvičením nejdříve při malých
úkonech na krátkou dobu a zvyšujte jak význam dění, tak i dobu cvičení, až si
konečně zvyknete na správný postoj k&nbsp;věcem.</p>

<p>Toto cvičení je velmi důležité, neboť dává žákovi možnost, aby provedl
jakýkoliv úkon jak duchovně, tak i duševně ve spojitosti s&nbsp;hmotným tělem,
podle toho, zda pracuje s&nbsp;mentální nebo astrální matricí. Takový úkon je
považován za úkon magický.</p>

<p>Žák jistě nyní pochopí, proč magické rituály u nezasvěcenců a u magicky
neškolených osob nepůsobí. Tací lidé nemají schopnost provést rituál magicky
tj. nebyli předem připraveni a uzpůsobeni, aby pracovali mentálně a astrálně ve
spojitosti s&nbsp;hmotou.</p>

<p>Vkládá-li např. magnetizér ruce na nemocného nebo provádí-li magnetické tahy
a nenechá-li zároveň zářit svou mentální a astrální ruku a nepředstavuje si při
tom, že duchovní síla prozařuje a ovlivňuje ducha, astrální síla že prozařuje a
ovlivňuje astrální tělo a hmotná síla hmotné tělo nemocného, bude mít vždy jen
poloviční úspěchy, neboť pacient pozůstává ze tří složek, kterými jsou: tělo,
duše a duch. Mágovi je samozřejmé, že mentální tělo působí jen na mentální
úroveň neboli ducha, astrální tělo jen na astrální úroveň, tedy na duši a
hmotné tělo jen na materiální svět tj. působí jen na hmotu. Tento zákon nutno
respektovat.</p>

<p>Proto je zapotřebí, aby se mág naučil správně jednat jak duchovně, tak i
duševně a dokázal jednat buďto pouze duchem anebo ve spojitosti s&nbsp;duší.
Pochopil-li toto vše dobře a ovládá-li tuto praktiku dokonale, může ve svém
vývinu pokračovat.</p>

<p>Následuje magické školení smyslů. Nejdříve důležité předběžné cvičení:</p>

<p>Jak v&nbsp;předešlém, tak i v&nbsp;tomto cvičení si stále uvědomujte, že to
nejsou Vaše hmotné oči, které vidí, nýbrž že je to Váš duch, který pomocí astrálních
a hmotných (fyzických) očí vše vnímá a pozoruje. Meditujte o tom tak často, jak
jen můžete. Nejméně pět minut musíte udržet vědomí, že se duch dívá tělesnýma
fyzickýma očima. Čím déle to dokážete, tím lépe. Častým opakováním tohoto
experimentu nabudete i v&nbsp;tom dokonalosti.</p>

<p>Když se Vám podařilo zvládnout toto cvičení, přijdou po očích na řadu uši a
tu si uvědomujete, že to není vaše hmotné ucho, které přijímá zvukové vlny,
nýbrž že jsou to uši ducha, které pomocí astrálních a hmotných uší vše vnímají.
Máte-li tytéž dobré úspěchy jako u očí, pokračujte stejným způsobem
s&nbsp;citem a představujte si, že duch pomocí astrálního těla a toto opět
pomocí hmotného těla vnímá předměty, pociťuje zimu, teplo atd. Cvičte pilně, až
to ovládáte stejně dobře jak s&nbsp;očima, tak s&nbsp;ušima, tak i
s&nbsp;citem.</p>

<p>Chcete-li se zvlášť silně vyvíjet, můžete tyto cviky rozšířit i na ostatní
dva smysly a to na čich a chuť. Největší důraz budiž však kladen na první tři
jmenované smysly, to jest na vidění, slyšení a cítění, jichž je v&nbsp;praktické
magii nejvíce třeba.</p>

<p>Jestliže jste dosáhli náležitého úspěchu v&nbsp;duchovním uvědomování
smyslů, pokuste se cvičit dva smysly současně tak, jak tomu bylo u koncentrace
smyslů. Nejdříve oči a uši. Dokážete-li to nejméně pět minut, nalaďte ducha na
tři smysly zároveň a to na vidění, slyšení a cítění. Podaří-li se Vám i to,
udělali jste již značný pokrok v&nbsp;magickém vývinu.</p>

<p>Toto průpravné cvičení je směrodatné pro tak zvaný jasnovid, jasnosluch a
jasnocit a musí být dobře zvládnuto. Hlavní cvičení nalezne žák v&nbsp;sedmém
stupni magického výcviku ducha této učební soustavy.</p>

<h2 align=left style='text-align:left'>Stupeň VI. – Magický výcvik duše</h2>

<p>V&nbsp;pátém stupni jsme se učili projektovat živly navenek. V&nbsp;tomto
stupni jdeme opět o kousek dále a osvojíme si ovládat akášický princip se
zřetelem k&nbsp;živlům. Jak z&nbsp;teoretické části již dobře víme, vznikly
živly z&nbsp;akášického principu, který je také ovládá a udržuje
v&nbsp;rovnováze. Mág, jenž dlouhým cvikem dosáhl v&nbsp;práci se živly úspěch,
může ovládat i nejjemnější princip tj. astrální éter. Cvičení je následující:</p>

<p>Usedněte do ásany a zavřete oči. Představujte si, že se nalézáte
v&nbsp;neohraničeném prostoru, jehož jste středem. Není zde „ani nahoře, ani
dole“ a ani „po straně“. Tento neohraničený prostor je naplněn nejjemnější
látkou, kterou je univerzální éter. Tento je popravdě bezbarvý, smyslům se však
jeví v&nbsp;barvě ultrafialové, téměř černofialové, v&nbsp;kteréžto barvě si
tuto éterickou látku také představujte. Vdechujte tuto éterickou látku plícemi
a přivádějte ji vědomě krevní dráze. Máte-li v&nbsp;tom zručnost, počínejte si
s&nbsp;vědomým dýcháním plícemi a póry stejně tak, jako s&nbsp;hromaděním
životní síly, pouze s&nbsp;tím rozdílem, že namísto životní síly budete
vdechovat éter ve zmíněné barvě a naplníte jím celé tělo. Při tomto cvičení
udržujte pocit, že jste spojeni s&nbsp;celým neohraničeným prostorem. Na
zevnější svět musíte docela zapomenout. Na tento neobvyklý stav si musíte při
cvičeních zvyknout. Každopádně se vyvarujte toho, abyste pozbyli vědomí a
usnuli. Jste-li unavení, přerušte raději cvičení a volte dobu, kdy jste
duchovně svěžejší. Kdo po několika cvičeních dosáhl úspěchu ve vdechování akáši
celým tělem a póry, může jít opět dále.</p>

<p>Jak již víme, je akáša svět příčin, je tedy sférou všech příčin.Vědomá
příčina, jako přání, myšlenka, představa, vyvolaná v&nbsp;této sféře
s&nbsp;náležitou dynamičností vůlové koncentrace, neochvějnou vírou a plným
přesvědčením, se musí působením živlů realizovat bez ohledu na to, v&nbsp;které
úrovni nebo sféře je realizace žádoucí. Toto je jedno z&nbsp;největších
magických tajemství a je pro mága univerzálním klíčem, o jehož rozsahu se
dokonale přesvědčí teprve během svého dalšího magického vývinu. Žák musí dbát
svého etického vývinu, který mu dopomůže k&nbsp;tomu, aby jednal vždy jen
šlechetně.</p>

<p>Dalším cvičením se naučíte získávat absolutní moc nad živly ve všech třech
říších. Způsob cvičení je tento:</p>

<p>Sedíte ve své obvyklé pozici a vdechujete do sebe plícemi a póry celého těla
proud akáši a naplňujete jím celé tělo. Je třeba ještě předeslat, že akášu
nelze hromadit (kupit), jako je tomu u životní síly.</p>

<p>Již při vdechování musíte udržovat představu, že vyvoláváte moc nad živly.
Myslete při tom, že schopnost vládnout živly již máte a že Vám živly udělají
vše, co jim nařídíte vykonat a co si přejete mít, bez ohledu na to, na jaké
úrovni má dojít k&nbsp;realizaci přání nebo rozkazu. Při každém vdechu, který
v&nbsp;tomto stavu učiníte, musíte mít pocit moci nad živly. Vaše víra a
přesvědčení v&nbsp;tuto moc musí být neochvějné. Nesmí ve Vás vyvstat nejmenší
pochybnost.</p>

<p>Kdo se propracoval svědomitě všemi cvičeními dosavadních stupňů, získá po
delším provádění tohoto cvičení absolutní moc nad živly.</p>

<p>Mág, jenž dosáhl s&nbsp;ohledem na živly magické rovnováhy, svou povahu
v&nbsp;životě vyrovnal a zušlechtil, který má nejlepší ctnosti a vysoké ideály,
tomu bude tato moc brzy dána. Pocítí v&nbsp;sobě skálopevnou víru, dokonalé
přesvědčení a absolutní jistotu, což každou pochybnost předem vylučuje.</p>

<p>Naproti tomu v&nbsp;žákovi, který nepracoval dosti svědomitě, který
některého stupně a některá cvičení vynechal nebo je zanedbal, vzniknou pochyby
a vliv živlu, který u něho nejvíce převládá, nepřipustí, aby živel byl
zvládnut. Žák nyní vidí, proč je především na svědomitost a vytrvalost při
cvičeních kladen tak veliký důraz. Postup prostě nestrpí mezery, jinak zůstane
žák pozadu a mnohé se dá pak jen velmi těžko a za svízelných podmínek dohonit,
protože překážky se rozrůstají.</p>

<p>Žák, jenž je si jist tím, že živly ovládá, pozná, že projekce živlů se mu
navenek i do nitra na všech úrovních daří velmi dobře, takže se mu tyto
projekce zdají být nakonec jen pouhou hračkou.</p>

<p>Dospěl-li mág až sem, uplatní získanou moc nad živly tím způsobem, že ji
vtělí do vhodného rituálu. V&nbsp;jedné z&nbsp;předcházejících kapitol jsem se
o rituálech již velmi podrobně rozhovořil. Mág si může kladením prstů nebo
pohyby ruky utvořit podle vlastního úsudku vhodný rituál, do něhož vloží
živelnou moc. Magickým vývinem bude mít již tolik vlastní intuice, že dokáže
sestavit správný, tomu nebo onomu živlu příšlušející rituál, který opatří
zvoleným slovem (formulí) a vše spojí s&nbsp;určitým, živlu odpovídajícím
tónem.</p>

<p>Při této práci se nemůže dopustit žádné chyby, neboť takovéto rituály jsou
zcela individuální, tedy čistě osobní. Proto nesmí mág s&nbsp;nikým sdílet
rituály, které si sestavil pro svou vlastní potřebu. Druhá osoba by při
upotřebení těchto rituálů mohla v&nbsp;ovládání živlů dosáhnout téhož úspěchu,
což by šlo na úkor mágovy síly. Kdyby osoba, nemající magické znalosti, použila
takových rituálů, uškodila by nejen sobě, ale přivodila by neštěstí i oněm
osobám, pro které by rituály upotřebila. Je tudíž třeba opatrnosti a doporučuje
se volit takové rituály, které je možno upotřebit nepozorovaně i
v&nbsp;největší společnosti, např. rituály s&nbsp;kladením prstů v&nbsp;kapse.
Pravý mág uzná, že je tato výstraha zcela na místě.</p>

<p>Nechť si mág sestaví nejdříve jeden rituál pro živel astrální úrovně, se
kterým pohne účinností tohoto živlu a současně utvoří druhý rituál, který
působivou sílu na přání okamžitě zastaví nebo rozloží. Tak si bude počínat i
s&nbsp;ostatními živly. Pro astrální úroveň utvoří tudíž svou mocí celkem osm
rituálů a pro hrubohmotnou projekci rovněž osm.</p>

<p>Dlouhým cvičením a opakováním rituálů se tyto tak zautomatizují, že pak
stačí rituál použít, načež živel okamžitě zapůsobí v&nbsp;žádaném směru.
Hodlá-li mág účinnost rituálu zrušit, stačí použít rituálu druhého,
rozkladného.</p>

<p>Tuto metodu lze nacvičit tou měrou, že se práce daří bez jakéhokoliv
vůlového napětí a bez jakékoliv představivosti. Že může mág účinností živlů na
astrálním a hrubohmotném světě všeho dosáhnout,jsem již podotkl.
K&nbsp;dosažení tohoto stupně zralosti je třeba především trpělivosti, vytrvalosti
a pilného cvičení.</p>

<p>I tehdy, když se žák na podkladě vyšších stupňů vyvíjí dále, musí pokračovat
v&nbsp;ovládání živlů, aby se stal v&nbsp;tomto směru dokonalým Mistrem.
Jsou-li jeho ideály vznešené a chce-li konat jen dobro a lidstvu pomoci, bude
mu Boží Prozřetelnost žehnat a obdaří ho nečekanými schopnostmi, které mu
dopomohou k&nbsp;velkolepým úspěchům.</p>

<h2 align=left style='text-align:left'>Stupeň VI. – Magický výcvik těla</h2>

<p>V&nbsp;tomto stupni není již zapotřebí tělo zvláště školit. Zato využijeme
prakticky všech okultních sil, které si žák během magického výcviku těla všech
předcházejících stupňů osvojil. Učiníme tak ovšem za předpokladu, že všechny
metody a veškerá cvičení žák svědomitě sledoval a že se mu již veškeré praktiky
staly zvyklostí. Předepsaná cvičení může každopádně ještě prohloubit, aby dosáhl
lepších úspěchů.</p>

<p>Není možno vylíčit všechny magické praktiky, které by žák mohl ovládat.
Znamenalo by to popsat ještě další knihu. Z&nbsp;celé nepřehledné řady praktik
jich vyjímám pouze několik, které v&nbsp;dalším uvádím.</p>

<p>Žák se stal mezitím již natolik zralým, že praktiky nižší magie se mu velmi
dobře daří, zejména tehdy, sleduje-li šlechetné a vysoké ideály.</p>

<h3>Vědomé tvoření elementálních bytostí (ELEMENTÁLŮ)</h3>

<p>Oproti myšlenkám, které svou formou obývají mentální neboli duchovní sféru,
jsou elementálové bytosti, které mág utvořil vědomě a vybavil je určitým
stupněm inteligence. Tito elementálové vyplní na mentální úrovni určité úlohy a
slouží tedy mágovi jako poslušní sluhové. Mág si může utvořit celou řadu
takových sluhů, podle toho, co jimi zamýšlí vykonat. Tvořením elementálů na
podkladě elementální magie může mág na mentální úrovni všeho dosáhnout, bez
ohledu na to, zda se jedná o jeho vlastní sféru nebo sféru cizí. Pro
mnohostrannost mohu uvést jen několik příkladů.</p>

<p>Pomocí elementálů může mág libovolně ovlivnit myšlenky jiné osoby, může
duchovní a intelektuální síly člověka posílit nebo oslabit, může sebe i jiné
chránit před škodlivými vlivy. Může přátelství proměnit v&nbsp;nepřátelství a
naopak, z&nbsp;nepřátel udělá nejlepší přátele. Ve styku s&nbsp;lidmi si může
utvořit duchovní ovzduší. Může si podmanit každého lidského ducha, který není
vyvinut a který má slabší vůli. Např. obchodník může rozšířit svůj okruh
zákazníků. I v&nbsp;jiných různých záležitostech mohou elementálové konat dobré
služby. Pravý mág však bude sledovat vždy jen dobro a motivy altruistické,
chce-li dosáhnout ještě vyšších stupňů zralosti.</p>

<p>Praxe tvoření elementálů je velmi jednoduchá a je vlastně věcí mágovy
schopnosti imaginace. Je však třeba dbát těchto pravidel:</p>

<p>1.&nbsp;&nbsp;&nbsp;&nbsp;&nbsp; Elementálu dáme vhodnou formu, odpovídající
přání, které má být splněno. Forma se tvoří intenzivní imaginací.</p>

<p>2.&nbsp;&nbsp;&nbsp;&nbsp;&nbsp; Forma, tak zvaná nádoba nebo tzv. obal,
musí mít i jméno. Vše stávající, ať ve tvaru či bez něho, má jméno. Co jméno
nemá, neexistuje.</p>

<p>3.&nbsp;&nbsp;&nbsp;&nbsp;&nbsp; Elementálu vymezíme úkol, který má splnit a
to vůlí a silou představivosti. Úkol udělujeme v&nbsp;přítomném čase a
v&nbsp;rozkazovacím způsobu, jak již uvádím v&nbsp;kapitole, týkající se
podvědomí.</p>

<p>4.&nbsp;&nbsp;&nbsp;&nbsp;&nbsp; Elementálu vtiskneme působivost bez ohledu
na to, zda jde o elementál s&nbsp;trvalou nebo omezenou účinností.</p>

<p>Má-li se práce s&nbsp;elementály dařit, musíme bezpodmínečně dbát těchto
čtyř základních pravidel. Následujícím praktickým příkladem učiním práci
s&nbsp;elementály ještě srozumitelnější.</p>

<p>Dejme tomu, že mág hodlá pomocí elementálu u někoho posílit paměť nebo jinou
intelektuální schopnost. Bude si tedy počínat takto.</p>

<p>Představí si nekonečné univerzální moře světla, z&nbsp;kteréžto světelné
látky utvoří velikou světelnou kouli. Pomocí imaginace tuto kouli víc a více
stlačuje, tedy kupí, až světelná koule dosáhne velikosti asi 30–50 cm.
Stlačováním světla se koule podobá třpytícímu slunci. Tuto světelnou kouli
impregnuje mág přáním a pevným přesvědčením, aby měla onu sílu a moc, která má
u určité osoby vzbudit a posílit žádoucí mentální schopnost, jako např. paměť, dar
výřečnosti apod. Jakmile mág toto mentální slunce (kouli) utvořil, dá mu vhodné
jméno, např. „Lucis“ a pod. Dále mu určí dobu, po kterou má tato koule
v&nbsp;mentální úrovni působit. Příklad: „Budeš tak dlouho působit na mentální
úrovni, až dotyčná osoba obdrží žádoucí schopnost natolik, aby se jí stala
zvykem.“ Po stanovení elementálovy životnosti udělí mág ještě rozkaz, aby se
elementál po splnění úkolu opět v&nbsp;moři světla rozplynul.</p>

<p>Tím je magicky řečeno – stanoveno zrození a smrt elementálu, podobně jak tomu
je osudově i u člověka nebo u každé jiné žijící bytosti. Jelikož je elementál
bez času a prostoru, lze jej dirigovat do mentální nebo myšlenkové úrovně oné
osoby. Odeslání se děje náhle, jako by tvůrce mezi sebou a elementálem přetrhl
jakousi pásku. Po odeslání elementálu je třeba zabývat se neprodleně jinými
záležitostmi a nemyslit již na právě utvořený elementál. Přerušení mezi sebou a
elementálem možno také doprovázet odesílacím gestem, podobně jako bylo při jeho
tvoření užito libovolného posunku ruky.</p>

<p>To vše je již věcí žáka, jenž v&nbsp;tomto stupni musí být již natolik
vyvinut, že si takové a podobné návody dovede svou vypěstovanou intuicí určit
již sám. Čím je elementál od mága odpoutanější, to znamená, čím méně mág na
svůj elementál myslí, tím více může elementál působit v&nbsp;mentální sféře
osoby, pro kterou byl stvořen. Nerušen myšlenkou mága může samostatně pracovat.</p>

<p>Čas od času je záhodno elementál nabíjet a dát mu novou expanzivní sílu. Za
tímto účelem se elementál jménem mu daným přivolá z&nbsp;mentální úrovně
dotyčné osoby, učiní se novým nakupením světla dynamičtější, načež se opět
odešle. Splnil-li elementál uloženou mu úlohu, rozloží se samočinně v&nbsp;moři
světla.</p>

<p>Tento příklad jistě postačí, aby mág věděl, jak si má počínat při tvoření
elementálů. Vylíčeného experimentu používá mnoho zasvěcenců proto, aby žáka ve
vývinu níže stojícího, inspirovali a posílili.</p>

<p>Věnujme nyní svou pozornost dalšímu, do jisté míry podobnému tématu, které
nás seznámí s&nbsp;tzv. LARVAMI.</p>

<p>Rozdíl mezi elementálem a larvou je ten, že elemnentál tvoří mág vědomě,
kdežto larvy se následkem silného psychického rozrušení v&nbsp;příslušné úrovni
tvoří bezděčně samy.</p>

<p>Čím větší je rozrušení, tím více mentální hmoty člověk ztrácí a tím
silnější, hutnější a života schopnější se larva stává, zejména tehdy, když se
jedno a totéž psychické rozrušení často a pravidelně opakuje. Toto bezděčné
tvoření larev v&nbsp;mentální úrovní se děje u každého člověka, ať je magicky
školen či nikoliv, ať je mlád nebo stár, inteligentní nebo primitiv, bez ohledu
na to, zda o tom ví nebo ne.</p>

<p>Jakmile psychické rozčilení přejde a vzrušující záležitosti není věnována
již pozornost, zaniká pozvolna takováto larva sama, až se konečně zcela
rozplyne, tedy zmizí. Vyvoláno naší psychickou vznětlivostí odehrává se na
mentální úrovni nepřetržitý zrod a odumírání larev, což jde na úkor mentální
látky každého člověka. Příčina psychického vzrušení může být různá. Původci
jsou ponejvíce strach, žal, leknutí, starost, nenávist, lakota a pod. Tvar
larvy závisí na příčině psychického vzrušení a je vždy symbolický. Kdo se
v&nbsp;symbolice jen poněkud vyzná, učiní si o tom jasný obraz. Např. myšlenka
lásky je většinou symbolizována srdcem, myšlenky nenávisti i bleskem nebo šípem
atd.</p>

<p>Ačkoliv nemohou být larvy, tyto nežádoucí mentální obyvatelé, viděny normálním
okem, existují přesto a dobře školený mág je na mentální úrovni velmi dobře
postřehne. U citlivých nebo snadno vznětlivých osob, ať již magicky školených
či nikoliv, se mentální látka snadněji odpoutává a tvoření larev je následkem
toho rovněž snazší a také intenzivnější. Takové osoby škodí samy sobě jak na
zdraví (doplácí na to zejména svými nervy), tak i v&nbsp;duchovním směru a
strhnou sebou dokonce i jiné osoby, které se dají snadno ovlivnit.</p>

<p>Příčinou toho jsou veškeré druhy davových psychóz. Účinnost takových
davových psychóz nemusím blíže popisovat, neboť každý získal své osobní
zkušenosti na základě vlastního pozorování.</p>

<p>Z&nbsp;toho všeho je patrno, že larva se stává tím silnější, čím častěji se
vracíme k&nbsp;příčině psychického vzrušení a čím větší pozornost jí věnujeme.
Byla-li larva silně zhuštěna, roste její pud sebezáchovy a ona všemožně usiluje
o prodloužení své životnosti. Při sebemenší příležitosti podněcuje ducha
dotyčné osoby, aby se vrátila k&nbsp;oné vzrušující příčině a oživila ji.
Citlivé anebo snadno vznětlivé osobě může se taková dobře živená larva stát i
osudnou. Četné poruchy ducha, jako stihomam a pod. jsou jejími neblahými
následky.</p>

<p>Mnoho lidí zastává mylný názor, že jsou pronásledováni a ničeni černými
mágy, zatímco se stávají oběťmi své vlastní fantazie, lépe řečeno larvy, kterou
sami utvořili. Zpravidla přijdou tito lidé k&nbsp;poznání teprve tehdy, když
opustili svou hmotnou schránku.</p>

<p>Magicky skutečně pronásledovaných osob je jen mizivé procento. Je třeba jen
vzpomenout četných nevinných obětí, které v&nbsp;minulosti skončily inkvizicí.
Povšechně vzato je pro veškeré lidstvo určitou výhodou, že přeměnou doby se
duchovním zákonům věnovalo stále méně pozornosti. Jenomže tím, že se věci nešlo
na kloub a neprozkoumaly se vyšší zákony, bylo – jak se praví – s&nbsp;koupelí
vylito zároveň i děcko.</p>

<p>Žák magie jistě znovu uzná, proč hned z&nbsp;počátku praktické části tohoto
díla kladu tak veliký důraz na introspekci, na kontrolu myšlenek a na ovládání
myšlenek. Kdyby se totiž mág během svého vývoje nestal pánem svých myšlenek,
tvořil by si nevědomky neustále larvy, které by mu dříve nebo později byly
velmi na překážku.</p>

<p>V&nbsp;dalším popisuji jinou kategorii bytostí mentální úrovně a to
kategorii tak zvaných STÍNŮ.</p>

<p>Rozdíl mezi larvou a stínem je ten, že larva přijme v&nbsp;mentální úrovni
následkem psychického rozrušení zcela bezděčně tvar, motivu odpovídající,
kdežto stín obdrží tvar určitý, vzešlý z&nbsp;lidské fantazie.</p>

<p>Jako larvy, tak i stíny se stálým vyvoláváním zjevu zhušťují a oživují.
Mohou dokonce zesílit i natolik, že svůj vliv uplatňují nejen na mentální nebo
astrální úrovni, ale i na hrubohmotné. Dvěma příklady popíši toto téma
podrobněji.</p>

<p>Velmi markantním příkladem je tak zvaný stihomam, který se zřetelem na
zmíněné tvoření stínů objasním ze dvou stran.</p>

<p>Jsou mezi lidmi jednotlivci, kteří mají téměř démonické vzezření nebo se
tváří již od narození podmračeně, takže budí dojem být černými mágy, aniž by
třeba měli nejmenší tušení o duchovní vědě nebo magii.</p>

<p>Nyní se může stát, že snadno vznětlivá, snadno ovladatelná, jedním slovem
řečeno domýšlivá osůbka bude mít s&nbsp;takovým prototypem třeba co činit
obchodně. Ona vznětlivá osoba, nazveme ji naším pokusným objektem, pocítí ihned
velkou antipatii vůči svému protějšku. Může se přihodit, že tento prototyp bude
mít – nejsa si rovněž toho vědom – ještě neobvykle nápadné chování. Náš pokusný
objekt uchvátí myšlenka, že je to jistojistě černý mág, s&nbsp;nímž má co
činit. Z&nbsp;čista jasna počne o tomto typu špatně smýšlet a první krok
k&nbsp;sebeovlivňování je učiněn.</p>

<p>Dříve nebo později se našemu pokusnému objektu přihodí menší nepříjemnosti
všedního rázu. Po původní příčině ovšem pátrat nebude, nýbrž vše jednoduše
přiřkne přispění našeho prototypu. Pozornost se zvýší, bude následovat
pozorování sama sebe a obraz prototypu vstupuje zřetelně a skálopevně o tom
přesvědčen, že je prototypem pronásledován. Oči prototypu budou v&nbsp;nazírání
pokusného objektu zlověstně svítit, jeho vzezření se zjevuje i ve snu, jeho
obraz se stává stále zřetelnější a vynořuje se popřípadě i za bílého dne.
Konečně to dospěje tak daleko, že se pokusný objekt cítí prototypem
pronásledován na každém kroku. Živá imaginace dokáže obraz zhustit natolik, že
je viditelný i jiným osobám. Náš pokusný objekt, domnívaje se být
pronásledován, si namlouvá vše možné, i to nejhorší, maje při tom obraz stále
před očima, hledá pomoc, utíká k&nbsp;modlitbě a podniká to či ono, jen aby
vliv zaplašil. Nakonec se nervově zhroutí, pozbude případně i rozumu a končí
buď sebevraždou anebo v&nbsp;ústavu pro nervově choré. Stín splnil svůj úkol.
Jak velké je ale překvapení, když se takový duch musí na mentální úrovni
přesvědčit o tom, že spáchal zdařilou magickou sebevraždu. Jaké to trpké
zklamání.</p>

<p>Náš prototyp nemá pochopitelně ani nejmenší potuchy o tom všem, co se
přihodilo, že byl vlastně jen prostředek k&nbsp;účelu. Jeho obličej a jeho zjev
byly jen formou, byly šablonou, dle které si náš pokusný objekt utvořil stín,
tuto sama sebe zničující bytost, které padl za oběť. Takové a podobné smutné
příklady se vyskytují častěji, než by si kdo mohl myslit. U někoho rychleji,
drastičtěji a u druhého pomaleji, plíživěji a záludněji.</p>

<p>Kdyby se však někdo odvážil říci domněle pronásledované osobě pravdu, se
špatnou by se potázal. Nebylo by mu rozhodně uvěřeno, neboť stín se dovede
nejrafinovanějším způsobem postarat o to, aby mu oběť neunikla.</p>

<p>Přivede-li Boží Prozřetelnost takovou pronásledovanou osobu do rukou pravého
mága (zasvěcence), jenž je schopen záludnou hru takového stínu okamžitě
prohlédnout, nastane i jemu těžký úkol, aby oběť přesvědčil o omylu, vsunul ji
na jinou kolej a naučil ji jinému způsobu myšlení. Někdy, a to zejména tehdy,
když je oběť dokonale ve vleku takového stínu, musí zasvěcenec jednat velmi
rázně, musí energicky zasáhnout, chce-li uvést vše do rovnováhy.</p>

<p>Následuje druhý příklad, který má tentýž postup, ale jiný motiv.</p>

<p>Jde v&nbsp;tomto případě, o stín lásky, tak zvaný Eros-stín.</p>

<p>Jeho zrození (možno-li zde slova zrození vůbec použít) je obličej, je to
krásné tělo žijící osoby, anebo to může být také pouhý obraz, akt,
pornografická kresba, která dráždí smysly a pohlavní pudy, při čemž zůstane
stejné, jde-li o ženskou či mužskou bytost. Nemá-li zamilovaná osoba možnost
své osobní požadavky uspokojit, roste a sílí touha, která takový stín jen
posiluje a činí jej stále pronikavějším, ježto se živí výhradně myšlenkami touhy.</p>

<p>Čím více se postižená osoba staví proti takové neukojené lásce, tím
dotěrněji si takový Eros počíná. Zprvu se dostavuje ve snu a nechá svou oběť
prožívat ty nekrásnější pocity lásky. Později dráždí pohlavní chtíče a nechá
sebou ve snu prodělávat pohlavní akt. Polucí, která z&nbsp;toho vzejde, se stín
stává stále hutnější a může tím více působit na svou oběť, neboť právě sperma
je koncentrovaná životní síla, kterou stín upírovitě vysává. Zde ovšem nejde o
hmotné semeno, nýbrž pouze o animální životní sílu, která je v&nbsp;semenu
nahromaděna.</p>

<p>Oběť ztrácí půdu pod nohama, pozbývá svou vůli a stín získává zvolna, ale
jistě nadvládu. Není-li takové osobě osud příznivý, aby se zavčas někdo
vyskytl, kdo by ji náležitě poučil, dal jí správný směr a uvedl její zájem na
jinou kolej, stává se stín stále nebezpečnější. Dotyčnou oběť postihne
pomatenost, přestává jíst, její nervy jsou předrážděny a ještě celá řada
dalších neblahých jevů se postupem času přidruží.</p>

<p>Tento EROS-STÍN (stín lásky) se může neukojenou vášní tak dalece zhustit, že
vezme na sebe tělesné formy a svede svou oběť k&nbsp;onanii a pohlavním
výstřednostem. Tisíce takových nešťastníků padlo již takovému stínu pro
nešťastnou lásku, pro neukojenou vášeň sebevraždou za oběť. Připomíná to živé
příhody středověkých inkubů a sukubů a soudní přelíčení s&nbsp;čarodějnicemi.
Je to vskutku velmi nebezpečná zábava!</p>

<p>Na základě těchto dvou příkladů může mág pozorovat účinnost stínů, může si
takové stíny dokonce sám stvořit. Vydává se ovšem přitom nebezpečí, že dříve
nebo později bude jimi uchvácen a ovládán. Každopádně je mu nyní znám jak celý
postup, probíhající u průměrného člověka, tak i postup vědomého tvoření
z&nbsp;magického hlediska. Nenechá se zajisté svést k&nbsp;tomu, aby tyto
praktiky sám prováděl a zůstane pamětliv magického rčení, které zní: „Láska je
zákon, láska ovládaná vůlí.“</p>

<p>Zůstává k&nbsp;objasnění ještě jedno téma a to tak zvaných FANTOMŮ.</p>

<p>Jsou to oživené tvary zemřelých. Abych zabránil mnoha omylům, věnuji tomuto
tématu obzvláštní pozornost, aby mohl každý rozpoznat zrno od plevele.</p>

<p>Odloží-li člověk svoji tělesnou schránku, octne se okamžitě ve čtvrté
agregaci, což všeobecně platí za „onen svět“. Bez zprostředkovatelské látky
není možno, aby se bytost na naší třídimenzionální úrovni uplatnila, právě tak,
jako ryba nemůže žít bez vody. Totéž platí o bytostech, které již přešly na
„onen svět“.</p>

<p>Představou a vzpomínkou na zemřelého, ať již je to chvála, úcta, smutek a
pod., se tvoří a oživují imaginární obrazové tvary zesnulých, které mají
poměrně dlouhou životnost, jsou-li vzpomínky časté a intenzivní. Tyto obrazy,
utvořeny žijícími osobami, nazývá magie fantomy. A je to právě tento druh
fantomů, který se v&nbsp;nejčetnějších případech projevuje spiritistům,
zaklinačům duchů apod. Také strašidla nejsou nic jiného, než pouhé fantomy,
které se živí, zhušťují a udržují – stejně jako u stínů – pozorností
pozůstalých. Lze se o tom snadno přesvědčit tím, když současně na několika
místech v&nbsp;téže době a minutě je citována jedna bytost, která se
prostřednictvím tzv. médií projeví potom zároveň na všech místech. Není to nic
jiného, než že se hlásí fantom oné zemřelé osoby, neboť fantomů lze tvořit na
stovky.</p>

<p>Je politováníhodné, že spiritistická média považují tyto fantomy za skutečné
duchy zemřelých osob. Je bohužel nutno podotknout, že až příliš mnoho neplechy,
podvodů a sebeklamu se vyskytuje právě ve spiritistické vědě. Lze pozorovat, že
prostřednictvím jednoho média se stále projevuje např. nějaký veliký vojevůdce,
prostřednictvím druhého média opět věhlasný kdysi umělec, zde svatý a jinde pro
změnu farao a hned zase anděl. Nelze se proto divit, že právě toto vědecké
odvětví má pro tento veliký sebeklam nejvíce nepřátel a sklízí neustálý
posměch.</p>

<p>Takový fantom má pochopitelně nadmíru silný pud sebezáchovy a stane se přímo
vampírem onoho média, ba i celého kroužku. I bezprostřednímu okolí může být
osudným.</p>

<p>Ovšem pravý mág, jenž ovládá čtvrtou agregaci tj. akášický princip, je
samozřejmě schopen navázat kdykoliv spojení s&nbsp;tím neb oním zemřelým nebo
s&nbsp;jakoukoliv neprovtělenou inteligencí. Praxi jsem již uvedl
v&nbsp;kapitole o mediálním psaní. Mág je kromě toho i schopen pomocí imaginace
utvořit schránu (formu, obal), kterou uvede do čtvrté agregace a přiměje buď
přáním nebo i násilně žádoucí bytost k&nbsp;tomu, aby vstoupila do připravené
formy a navenek se projevila. Tato praxe však náleží do odvětví nekromancie
čili zaklínací magie a nemá se všeobecně známým spiritismem nic společného.
Pravý mág přikročí k&nbsp;této praxi ovšem jen v&nbsp;nejkrajnějším případě a
nebude nikdy zbytečně volat bytost z&nbsp;její sféry, neboť vše to, co by mu
bytost mohla ze čtvrté agregace sdělit nebo vykonat na hmotném event. na
astrálním světě, dokáže učinit sám následkem své magické zralosti.</p>

<h3>Souhrn cvičení VI. stupně</h3>

<p><b>I. Magický výcvik ducha</b></p>

<p>1. Meditace o vlastním duchu<br>
2. Poznávání smyslů v&nbsp;duchu</p>

<p><b>II. Magický výcvik duše</b></p>

<p>1. Průprava k&nbsp;ovládnutí akášického principu<br>
2. Vědomé uvádění do tranzu pomocí akáši<br>
3. Zvládnutí živlů z&nbsp;akáši pomocí individuálního rituálu</p>

<p><b>III. Magický výcvik těla</b></p>

<p>Vědomé tvoření bytostí:<br>
a) elementálů<br>
b) larev<br>
c) stínů<br>
d) fantomů</p>

<p><i>Konec šestého stupně.</i></p>

<p>&nbsp;</p>

<h2 align=left style='text-align:left'><a name="_Stupeň_VII."></a>Stupeň VII. –
Magický výcvik ducha</h2>

<p>V&nbsp;šestém stupni se žák učil uvědomovat si svého vlastního ducha, jednat
jako duch v&nbsp;těle vědomě a také vědomě používat smyslů.</p>

<p>V&nbsp;tomto stupni bude žák vědomě sledovat kvality ducha čili mentálního těla
a používat je. Samozřejmě musí i zde dbát analogie živlů. Jak jsem již řekl,
lze živel ohně přeměnit ve světlo a obráceně světlo v&nbsp;ohnivý živel. Bez
světla by oko nebylo schopno postřehnout a rozpoznávat barvy a tudíž bychom
také bez světla nemohli upotřebit své oči. V&nbsp;důsledku toho je smysl zraku
analogický se živlem ohně.</p>

<p>Specifickou vlastností ohnivého živlu mentálního těla je vůle. Vzdušnému
živlu podléhá v&nbsp;mentálním těle intelekt se všemi aspekty a je připisován
sluchu. Vodní živel mentálního těla se projevuje v&nbsp;citu čili v&nbsp;žití.
Tyto tři živlové principy, tedy: oheň, vzduch a voda tvoří společně
v&nbsp;mentálním těle princip země, jehož specifická vlastnost se projevuje ve
vědomí. Akášický princip se nejjednodušším způsobem uplatňuje ve svědomí.</p>

<p>Mág zajisté okamžitě pozná, jak důležitá je právě tato analogie, jestliže
již natolik pokročil, že náležitou introspekcí dosáhl v&nbsp;astrálním těle
magické rovnováhy. Jeho dalším úkolem budiž nyní, aby svého ducha analyzoval a
zjistil, který živel v&nbsp;jeho duchu, tj. v&nbsp;mentálním těle převládá.</p>

<p>U lidí, majících velmi pevnou vůli, čímž ovšem není míněna jen tvrdohlavost
a pod., nýbrž opravdu pevná vůle, převládá samozřejmě živel ohně. Převládá-li
v&nbsp;mágově mentálním těle intelekt neboli rozum se všemi aspekty, můžeme
z&nbsp;toho usoudit, že silnější je živel vzduchu. Je-li ale mág především
citlivůstkářem, hraje v&nbsp;něm největší úlohu živel vody. Má-li mág slabou
paměť, znamená to, že je vědomí všestranně ovlivňováno a s&nbsp;jistotou můžeme
říci, že má nadvládu živel země.</p>

<p>Toto rozdělení slouží k&nbsp;zjištění účinností živlů v&nbsp;duchu
(mentálním těle) a také k&nbsp;usměrnění vývinu, aby oslabené živly přišly
vhodnými koncentračními cviky a hlubokým meditováním do rovnováhy. U mága nesmí
převládat ani živel ohně ani vzduchu, vody nebo země a mág musí svá cvičení
rozdělit tak, aby jeho usilovná práce živly vyrovnala. Vhodným příkladem podám
v&nbsp;dalším správnou charakteristiku.</p>

<p>Dejme tomu, že mág má vysoce vyvinutý intelekt, ale naproti tomu slabou
vůli, která neodpovídá zralosti jeho intelektu. V&nbsp;takovém případě musí
usilovat o to, aby posílil vůlí vhodnými koncentračními cviky, které povzbudí
v&nbsp;duchu ohnivý princip. Musí volit především takový druh koncentrace,
který oko více vycvičí, tedy koncentraci týkající se optické imaginace,
jelikož, jak jsem již několikrát podotkl, oko podléhá živlu ohně.</p>

<p>Má-li ale mág silnou vůlí, přitom však slabý intelekt, můžeme z&nbsp;tohoto
příkladu usoudit, že imaginárními cvičeními musí věnovat veškerou pozornost
sluchu a musí tudíž volit taková koncentrační a meditační cvičení, kterými ucho
plně zaměstná.</p>

<p>Zjistí-li však mág, že má jak silnou vůli, tak i velmi dobrý intelekt, za to
ale pokulhává jeho cit, musí svého ducha učinit citlivějším. To dokáže
imaginárními a meditačními cvičeními, kterými bude na cit silně působit.</p>

<p>Pozná-li mág, že jeho astrální i mentální tělo inklinuje převážně
k&nbsp;zemnímu živlu, např. že jeho myšlenky se tvoří v&nbsp;jeho duchu jen
velmi pomalu a že je příliš melancholický, je to nejlepším důkazem, že převládá
živel země a musí především rovněž vhodným cvičením školit vědomí.</p>

<p>Mág musí se zřetelem k&nbsp;živlům učinit svého ducha dokonale harmonickým a
musí volit vždy taková cvičení, která odpovídají živlům současně, takže se
v&nbsp;něm bude stejnoměrně stupňovat a vyvíjet jak vůle, tak oheň, tak
intelekt – vzduch, cit – voda a vědomí – země.</p>

<p>Na základě tohoto popisu vzniká určitá tabulka, kterou pro lepší
srozumitelnost v&nbsp;dalším uvádím:</p>

<div align=center>

<table class=MsoNormalTable border=1 cellspacing=0 cellpadding=0 width=700
 style='width:420.0pt;border-collapse:collapse;border:none;mso-border-alt:outset white .75pt;
 mso-padding-alt:1.2pt 1.2pt 1.2pt 1.2pt'>
 <tr style='mso-yfti-irow:0;mso-yfti-firstrow:yes'>
  <td style='padding:1.2pt 1.2pt 1.2pt 1.2pt'>
  <p class=MsoNormal>živly</p>
  </td>
  <td style='padding:1.2pt 1.2pt 1.2pt 1.2pt'>
  <p class=MsoNormal>oheň</p>
  </td>
  <td style='padding:1.2pt 1.2pt 1.2pt 1.2pt'>
  <p class=MsoNormal>vzduch</p>
  </td>
  <td style='padding:1.2pt 1.2pt 1.2pt 1.2pt'>
  <p class=MsoNormal>voda</p>
  </td>
  <td style='padding:1.2pt 1.2pt 1.2pt 1.2pt'>
  <p class=MsoNormal>země</p>
  </td>
  <td style='padding:1.2pt 1.2pt 1.2pt 1.2pt'>
  <p class=MsoNormal>akáša</p>
  </td>
 </tr>
 <tr style='mso-yfti-irow:1'>
  <td style='padding:1.2pt 1.2pt 1.2pt 1.2pt'>
  <p class=MsoNormal>smysly</p>
  </td>
  <td style='padding:1.2pt 1.2pt 1.2pt 1.2pt'>
  <p class=MsoNormal>oči</p>
  </td>
  <td style='padding:1.2pt 1.2pt 1.2pt 1.2pt'>
  <p class=MsoNormal>uši</p>
  </td>
  <td style='padding:1.2pt 1.2pt 1.2pt 1.2pt'>
  <p class=MsoNormal>vnímání</p>
  </td>
  <td style='padding:1.2pt 1.2pt 1.2pt 1.2pt'>
  <p class=MsoNormal>chuť, čich</p>
  </td>
  <td style='padding:1.2pt 1.2pt 1.2pt 1.2pt'>
  <p class=MsoNormal>vše úhrnně</p>
  </td>
 </tr>
 <tr style='mso-yfti-irow:2'>
  <td style='padding:1.2pt 1.2pt 1.2pt 1.2pt'>
  <p class=MsoNormal>základní vlastnosti ducha</p>
  </td>
  <td style='padding:1.2pt 1.2pt 1.2pt 1.2pt'>
  <p class=MsoNormal>vůle</p>
  </td>
  <td style='padding:1.2pt 1.2pt 1.2pt 1.2pt'>
  <p class=MsoNormal>rozum, intelekt</p>
  </td>
  <td style='padding:1.2pt 1.2pt 1.2pt 1.2pt'>
  <p class=MsoNormal>pocit, cit</p>
  </td>
  <td style='padding:1.2pt 1.2pt 1.2pt 1.2pt'>
  <p class=MsoNormal>vědomí</p>
  </td>
  <td style='padding:1.2pt 1.2pt 1.2pt 1.2pt'>
  <p class=MsoNormal>svědomí</p>
  </td>
 </tr>
 <tr style='mso-yfti-irow:3;mso-yfti-lastrow:yes'>
  <td style='padding:1.2pt 1.2pt 1.2pt 1.2pt'>
  <p class=MsoNormal>cvičení koncentr. meditační</p>
  </td>
  <td style='padding:1.2pt 1.2pt 1.2pt 1.2pt'>
  <p class=MsoNormal>optická</p>
  </td>
  <td style='padding:1.2pt 1.2pt 1.2pt 1.2pt'>
  <p class=MsoNormal>akustická</p>
  </td>
  <td style='padding:1.2pt 1.2pt 1.2pt 1.2pt'>
  <p class=MsoNormal>pocitová</p>
  </td>
  <td style='padding:1.2pt 1.2pt 1.2pt 1.2pt'>
  <p class=MsoNormal>rozšiřující vědomí</p>
  </td>
  <td style='padding:1.2pt 1.2pt 1.2pt 1.2pt'>
  <p class=MsoNormal>uvědomující si přítomné</p>
  </td>
 </tr>
</table>

</div>

<p>Akášický princip vychází samočinně jako výsledek koncentrace, takže se o něm
nemusím zvláště rozepisovat. Rovněž není třeba uvádět jednotlivá koncentrační a
meditační cvičení, ta si žák může sestavit podle specifických vlastností živlů
v&nbsp;něm převládajících. Při slabé vůli si zvolí za koncentrační cvičení
imaginaci předmětů, obrazů atd. Konečně probral tato cvičení již podle druhého
stupně této učební soustavy. Uvedená tabulka harmonie mu má být jen vodítkem či
kompasem, aby poznal, který živel převládá a která cvičení musí intenzivněji
sledovat. Jako výsledek neboli úspěch tohoto hermetického roztřídění se u něho
dle toho projeví také akášický princip.</p>

<h2 align=left style='text-align:left'>Stupeň VII. – Magický výcvik duše</h2>

<p>Obzvláště zajímavé téma, se kterým se v&nbsp;tomto stupni magického výcviku
duše budeme zabývat, pojednává o vývinu astrálních smyslů se zřetelem
k&nbsp;živlům. Uvedená cvičení všech předcházejících stupňů sice stejně
vyškolí, oživí a vyvinou mágovy astrální smysly, přesto je třeba obzvláštního
vývinu zejména v&nbsp;takových případech, kde pro tu neb onu schopnost jsou
v&nbsp;nadání dány menší dispozice, ježto je každý člověk jinak založen. Proto
je záhodno, abych zde uvedl cvičení, která mágovi dají možnost, aby smysly
svého astrálního těla vyvinul snadno a rychle.</p>

<p>V&nbsp;magickém výcviku ducha šestého stupně se žák učil uvědomovat si své
mentální tělo a jednat jako duch jak prostřednictvím astrálního, tak i hmotného
těla. V&nbsp;souvislosti s&nbsp;tím pojednávám v&nbsp;dalším o nejzajímavějším
problému a to o jasnozření.</p>

<p>O této schopnosti bylo již napsáno a vydáno mnoho knih, ale žádná
z&nbsp;těch, která se mi až dosud dostala do rukou, neposkytuje mágovi nejmenší
praktický návod. Proto je dvojnásob namístě, abych odvětví jasnovidnosti
důkladně zpracoval.</p>

<p>Pod jasnozřením se všeobecně rozumí druhý zrak, jak to nazývá lidové rčení,
nebo správněji řečeno zírání mimo čas a prostor, ať už se jedná o jasnozření do
minulosti, přítomnosti a budoucnosti nebo o vidění zemřelých apod. Jen
málokterý autor popsal tuto schopnost z&nbsp;psychologického nebo jiného
hlediska a proto ať je naším dalším úkolem podrobit jasnozřivost důkladnému
studiu.</p>

<p>Předně upozorňují, že existuje vícero druhů jasnovidnosti. U prvního druhu
jde o vrozenou schopnost jasnovideckou, která byla majiteli propůjčena již na
neviditelném světě nebo, která mu jako výsledek jeho dřívějších vtělení byla
dána s&nbsp;sebou do nynější existence. Tento druh jasnovidnosti je samozřejmě
nejlepší. Jsou to ale jen jednotlivci, kteří se s&nbsp;ním mohou těšit. Tyto
jednotlivce můžeme nazvat rodilými jasnovidci, u kterých je tato schopnost bez
vlastního přičinění tak silně vyvinuta, že ji mohou ihned prakticky upotřebit.</p>

<p>Další druh jasnovidnosti se projevuje v&nbsp;tom, že následkem bezděčného
vyšinutí živlů v&nbsp;duchu (mentálním těle) se tato schopnost projeví sama,
což je patologický zjev. Rovněž silné otřesy při různých nemocech mohou vyvolat
určitý stupeň jasnozřivé schopnosti. Obvykle se tento stav vyskytuje u lidí,
kteří následkem mrtvice, nervového zhroucení a i jiných fyzických, psychických
nebo duševních úpadků byli vyšinuti z&nbsp;normální rovnováhy a jako průvodní
jev se u nich objevila zřetelná nebo méně zřetelná jasnovidnost.</p>

<p>Pro mága – praktika je ovšem tento druh jasnovidnosti nežádoucí, ježto vede
dříve nebo později k&nbsp;úplnému zhroucení, což znamená nejen ztrátu
jasnozřivé schopnosti, ale i podlomení zdraví, ba co více, může vést i
k&nbsp;předčasnému konci. Tento druh jasnovidců je nanejvýše k&nbsp;politování
a to i tehdy, když by jasnovidecké úspěchy těchto lidí byly přímo fenomenální.
Do této kategorie patří i osoby, které případným mediálním nadáním mohou
vyvolat jasnovideckou schopnost pomocí bytostí.</p>

<p>Ani tento druh není možno mágovi – praktikovi doporučit, protože i takové
osoby končí obvykle nejen nervovým rozrušením, ale mnohem hůře, tj. dříve nebo
později jako duševně choří. V&nbsp;řadách duševně chorých, kteří museli být
dopraveni do ústavu pro chorobomyslné, je mnoho těch, kteří se bez spolehlivého
vedení zabývali problémy spiritismu a právě tomu „děkují“za svůj beznadějný
stav bez ohledu na to, zda motivy k&nbsp;tomuto studiu byly vážné nebo zda byla
sledována pouhá zvědavost, případně ještě jiné povrchní a sobecké důvody.</p>

<p>Dalším druhem vyprovokovaného jasnozření, který rovněž náleží do shora
uvedené skupiny, je násilné vyvolávání této schopnosti užíváním omamných
prostředků jako jsou opium, hašiš, mescalin (peyotl), soma a jiné.
Předpokládám, že mág této skupině jasnozření nebude věnovat pozornost, neboť
vede pomalu, ale jistě k&nbsp;záhubě. Na užívání těchto a podobných
nebezpečných opiátů si pozvolna zvykne každý nešťastník (jinak tyto lidi nelze
nazvat), čímž si podlomí veškeré morální a duchovní základní pilíře, dále vůli
a konečně nervové síly, což se vše samozřejmě vymstí na zdraví a na dalším
magickém vývinu. Orient má miliony takových případů a i v&nbsp;západním světě a
v&nbsp;ostatních civilizovaných státech se hojně vyskytují.</p>

<p>Samozřejmě je mágovi dána možnost, aby se – pokud sám ještě nedosáhl
potřebné zralosti – tím, nebo oním způsobem přesvědčil o existenci jasnozření a
o jiných nadpřirozených jevech, ale zpravidla, a to je právě ten
nejchoulostivější bod, nezůstane jen při pouhém přesvědčení, nýbrž pokus se
stane zvyklostí a takoví lidé pak nevyhnutelně skončí tímtéž způsobem jako
všichni ostatní postižení.</p>

<p>Z&nbsp;tohoto důvodu nepopisuji v&nbsp;tomto svém díle žádný způsob, který
by mága mohl svádět k&nbsp;pokusům s&nbsp;uvedenými prostředky a poukazuji
raději v&nbsp;dalším na zcela neškodné metody, které podle duchovní zralosti
dopomohou zcela automaticky k&nbsp;projevení jasnozřivé schopnosti a jsou tudíž
průvodním jevem vyššího magického vývinu.</p>

<p>Je ještě jiný způsob jasnozření a to ten, který byl vyvolán zeslabením nebo
přechodným ochrnutím zrakového orgánu, tedy oka. Většina knih, v&nbsp;nichž se
doporučuje cvičit jasnovideckou schopnost tak zvaným fixováním předmětu,
magického zrcadla, křišťálové koule nebo drahokamů, je do jisté míry správnou
metodou, která se však nehodí pro každého. Jedině v&nbsp;rukou školeného mága
jsou tyto pomůcky pro vývin jasnozření namístě, ale nesmějí tuto schopnost
vyvolat ovlivňováním optického nervu, nýbrž mají sloužit pouze jako pomůcka
oku, které bylo vědomě školeno. Z&nbsp;magického hlediska není vůbec žádná
pomůcka, ať byla sebevíce vychvalována a precizně zhotovena, schopna přivodit
dar jasnovidnosti. Schopnost jasnozření sama spočívá: na založení (nadání) a na
psychickém a astrálním vývinu a konečně na zralosti mága.</p>

<p>Další kapitoly, v&nbsp;nichž popisuji sestavení fluidických kondenzátorů,
obsahují též návody na zhotovení magických zrcadel a ostatních pomůcek. Při
studiu budiž mágovi jasno, že veškeré zde jmenované prostředky jsou a mají být
jen pomůckami, nikoliv samotným faktorem, jenž žádaný výsledek, kterým je pravá
jasnovidnost, přivodí.</p>

<p>Konečně se zmíním ještě o posledním druhu jasnovidnosti, který se správným
magickým vývinem vyskytuje jako průvodní jev a který je vyvolán systematickým
rozvojem smyslů. V&nbsp;našem případě je to jasnovidné oko.</p>

<p>Rozhodl jsem se obohatit toto dílo tajnou magickou metodou, o níž nebylo až
dosud nikde učiněno zmínky, která je však jak z&nbsp;hermetického hlediska tak
i dle zákonné analogie živlů nade vše praktická.</p>

<p>Následuje praxe týkající se vývinu astrálních smyslů.</p>

<h3>MAGICKÁ JASNOZŘIVOST</h3>

<p>Dříve, než vysvětlím cvičení samotné, musím ještě předeslat, že zde máme co
činit s&nbsp;aspektem světla. Jak již vidíme, je světlo aspektem ohně a proto
je analogické oku a vůli. U experimentu se jedná hlavně o to, abychom si světlo
dokázali představit co nejpřirozeněji, to znamená viditelně, jinak bychom
nedosáhli žádoucího úspěchu.</p>

<p>Zaujměte svou obvyklou ásanu a představujte si, že univerzální světlo, které
se rovná svým leskem a tvarem našemu slunečnímu světlu, sajete z&nbsp;univerza
do svého těla buď vdechováním plícemi a póry nebo pouze imaginárně. Své tělo
mějte za jakousi dutinu, která je naplněna univerzálním třpytivým bílým
světlem. Do tohoto světla v&nbsp;těle koncentrujte vlastnost jasnozření tím, že
si představíte, že světlo vše proniká a vše vidí. Čas ani prostor nejsou tomuto
světlu překážkou. O vlastnosti světla musíte být skálopevně přesvědčeni, nesmí
ve Vás vzniknout nejmenší pochyby. Jste-li nábožensky založeni, snadno uvěříte
tomu, že toto univerzální světlo je částí Boha, jenž má všechny zde popsané
vlastnosti.</p>

<p>Jestliže jste tímto způsobem vsáli do svého těla světlo s&nbsp;uvedenými
vlastnostmi a pociťujete vnitřně jeho napětí a pronikavost, veďte a hromaďte
světlo imaginárně z&nbsp;nohou a rukou intenzivně směrem k&nbsp;hlavě a
umístěte je, na nejvyšší míru stlačené, v&nbsp;obou očních bulvách. Můžete ale
také, pakliže Vám to půjde lépe, naplnit nejprve jedno a potom druhé oko
předepsaným stlačeným světlem.</p>

<p>Někteří mágové vyvíjejí a oživují jasnozřivě také jen jedno oko a druhé
ponechávají volné a nevyvinuté. Je na žákovi, aby se rozhodl pro první nebo
druhou možnost. Jsem však toho názoru, že je lépe učinit jasnovidnými obě oči
současně.</p>

<p>Jakmile jste světlo v&nbsp;očních bulvách nakupili, imaginujte, že Vaše oči
sají všechny do světla koncentrované vlastnosti. U tohoto cvičení setrvejte
nejméně deset minut a jste-li si vnitřně jisti, že Vaše oko, které jste
naplnili imaginárně univerzálním světlem, také skutečně vlastnosti tohoto
světla má, necháte světlo přímo z&nbsp;očí opět imaginárně rozplynout
v&nbsp;univerzálním moři světla nebo je povedete v&nbsp;jeho původním tvaru
nazpět do těla a teprve odtud do univerzálního světla. Obě metody jsou dobré a
výsledek je týž. Důležité při tom je, aby oči, zbavené přemíry světla, měly
opět svou normální schopnost vidění. Oči mága se totiž nesmějí stát tak
senzitivními, aby mág nemohl rozpoznat to, co vnímá normální oko a naopak, co
postřehuje oko jasnozřivé. Kdyby totiž mág neprovedl rozplynutí koncentrovaného
světla, mohlo by se stát, že by jeho oči zůstaly trvale jasnovidnými a on by
byl již sotva schopen rozpoznat, co je hmotné a co duchovní. Svou jasnozřivou
schopnost musí tudíž mít v&nbsp;moci a uplatňuje ji vždy jen tehdy, když si to
sám přeje.</p>

<p>Častým opakováním tohoto cvičení se mág tak zdokonalí, že své jasnovidné,
tedy světelné oko, uvede v&nbsp;činnost za několik okamžiků. Tímto způsobem
připravené oko uzří pak vše, co mág vidět chce, ať již se zavřeným nebo
otevřeným fyzickým zrakem, ať v&nbsp;křišťálové nebo skleněné kouli, ať na
vyleštěné ploše skříně nebo v&nbsp;magickém zrcadle. Kvalitu viděného podmiňuje
potom již jen čistota mágovy povahy.</p>

<p>Výbornou pomůckou, která napomáhá k&nbsp;ještě rychlejšímu úspěchu v&nbsp;dosažení
jasnozřivosti a která blahodárně ovlivňuje i fyzické oko, je příprava magické
ohnivé oční vodičky. Slabostí zraku a jinou oční chorobou postižené osoby mohou
nejen z&nbsp;magického, ale i ze zdravotního hlediska dosáhnout jejím
používáním praktického užitku. K&nbsp;přípravě této vodičky je zapotřebí těchto
přísad:</p>

<p>1.&nbsp;&nbsp;&nbsp;&nbsp;&nbsp; Velká láhev destilované vody, kterou lze
obdržet v&nbsp;lékárně nebo v&nbsp;drogerii.</p>

<p>2.&nbsp;&nbsp;&nbsp;&nbsp;&nbsp; Trochu heřmánku (čerstvého nebo sušeného).</p>

<p>3.&nbsp;&nbsp;&nbsp;&nbsp;&nbsp; Trochu světlíku (Herba Euphrasia), rovněž
buď čerstvého nebo v&nbsp;sušeném stavu.</p>

<p>4.&nbsp;&nbsp;&nbsp;&nbsp;&nbsp; 7-9 slabších vrbových nebo lískových prutů,
které najdete v&nbsp;přírodě. Tyto pruty stejně dlouhé se zbaví listí a
propletou silnější nitkou, načež se svazek nechá uschnout u teplých kamen, na
slunci nebo na suchém vzduchu.</p>

<p>5.&nbsp;&nbsp;&nbsp;&nbsp;&nbsp; Kousek filtračního papíru a malá nálevka.</p>

<p>Máte-li všechny přísady po ruce, započněte s&nbsp;přípravou vlastní ohnivé
vodičky.</p>

<p>Do čisté nádoby dejte ¼ litru destilované vody, postavte na plamen a nechte
přijít do varu. Jakmile se voda začne vařit, hoďte do ní dvě čajové lžičky
heřmánku a jednu čajovou lžičku světlíku. To vše nechte přejít jen několik
vteřin varem, odstavte z&nbsp;ohně a přikryjte. Asi po desetiminutovém
vyluhování přeceďte odvar do jiné čisté nádoby a nechte vychladnout. Jakmile je
odvar studený, vezměte svazek vrbových nebo lískových prutů, které na volném
konci zapálíte u otevřeného plamene v&nbsp;kamnech nebo nad plynovým hořákem,
načež planoucí stranu ponořte do připraveného studeného odvaru.</p>

<p>Tímto způsobem jste do odvaru, který se stal tekutým kondenzátorem (o
kondenzátorech viz podrobný popis v&nbsp;příslušné kapitole), vložili hmotný
živel ohně. Tento tekutý kondenzátor přefiltrujte do čisté nádoby. Filtrací se
totiž tekutý kondenzátor oprostí případných třísek, uhlíčků a popela, které se
ponořením hořícího svazku do něho uvolnily. Tekutinu nalijte na misku nebo
talíř a postavte před sebe.</p>

<p>Nyní vdechujte plícemi nebo póry anebo obojím současně do těla živel ohně a
naplňte jím celé tělo. Při této projekci není třeba klást tak veliký důraz na
intenzitu teploty, kterou stejně pocítíte, jako na to, že živel ohně má být
nositelem Vašeho přání, které do tohoto živlu imaginárně vkládáte.</p>

<p>Jestliže jste tak učinili a vložili do živlu ohně přání, aby se Vaše fyzické
očí posílily a astrální zrak vyvinul, jako jste to dělali u experimentu
s&nbsp;hromaděním světla, veďte živel ohně do tekutiny buď slunečním pletivem
(solar-plexem) nebo jednou ze svých rukou anebo výdechem. Máte-li při tom
pocit, že projekce nebyla dost vydatná, můžete experiment třeba několikrát opakovat,
avšak nejvýše 7–9krát. Tím se takto připravený kondenzátor stane skutečně silně
působivou trestí, která bude mít příznivý vliv nejen na fyzický zrak, ale která
posílí, oživí a vyvine i astrální smysly.</p>

<p>Tento fluidický kondenzátor uzavřete pak v&nbsp;čisté láhví, kterou
uschováte v&nbsp;chladnu. Ohnivé oční vodičky používáme k&nbsp;posílení zraku
nebo při jeho magickém ošetřování. Při stávající slabosti zraku by se mohl
tento fluidický kondenzátor kapat bez obav jednoduše do očí, ježto složení obou
bylinek posiluje zrak, aniž by působilo zánětlivě. Pro magickou praxi stačí
pouze zvlhčit tímto fluidickým kondenzátorem kousek vaty obalené gázou a použít
ji jako podkladu na oči po dobu cvičení pro oživení očí světlem.</p>

<p>Později, až bude Váš astrální zrak dostatečně vyvinut, odpadnou obklady
s&nbsp;fluidickým kondenzátorem a stačí, abyste prováděli kupení světla
v&nbsp;očních bulvách. Po opakovaných pokusech, když bude fyzické oko těmito
světelnými cviky již vyvinuto, věnujte pozornost výhradně astrálnímu zraku
s&nbsp;přáním, abyste astrálně viděli.</p>

<p>Kromě při experimentu samotném by bylo možno upotřebit obklady
s&nbsp;fluidickým kondenzátorem i na noc, aby v&nbsp;době spánku automaticky
působily. Mělo by to ale tu nevýhodu, že by se očí a oční víčka staly vnikáním
ohnivého živlu následkem častého upotřebení obkladů přecitlivělé. Doporučuji
proto dávat obklady pouze po dobu cvičení. Aby při cvičení obklad nepadal
z&nbsp;očí, můžete si ho upevnit šátkem. Tuto magickou operaci provádějte vždy
beze svědků, tedy když jste sami. Abyste obklady a tresť, která se dá určitou
dobu uschovat, nemuseli při každém experimentu obnovovat, musíte dbát na to,
aby obojí nepřišlo do nepovolaných rukou, i když by šlo o rodinné příslušníky.</p>

<p>Žák, jenž svědomitě probral všechny předcházející stupně, může na základě
popsané a doporučované metody vyvinout jasnovideckou schopnost za několik
měsíců, při dobrých vlohách dokonce již za několik týdnů. Kromě toho se stane
schopným sledovat i nadále prakticky veškeré další úkoly a operace, které
v&nbsp;magické vědě musí ještě absolvovat.</p>

<p>Není možné uvádět jednotlivé úspěchy popisovaných metod, týkajících se
jasnozření, neboť jsou tak rozmanité a fenomenální, že je vskutku lépe, když
mág pozná na vlastním úspěchu, nakolik dokáže jasnovidecky vyvinout svůj
astrální zrak. V&nbsp;každém případě mága varuji, aby se získanými schopnostmi
vychloubal, nebo co by bylo ještě horší, aby jich zneužíval ke škodě svých
spolubližních. Nechť jich užije jedině pro blaho lidstva. Čas a prostor mu
nebudou na překážku a jeho jasnovidnému oku nezůstane nic ukryto.</p>

<h3>MAGICKÝ VÝVIN ASTRÁLNÍHO JASNOSLUCHU</h3>

<p>Tento vývin je téměř týž jako u jasnovidnosti. Schopnost jasnosluchu spočívá
v&nbsp;tom, že je možno slyšet hlasy i na největší vzdálenost a být zároveň
schopen rozumět řeči všech bytostí. Nejdříve se zračí tato schopnost
v&nbsp;hlasitém myšlení, které přichází z&nbsp;nitra, buď z&nbsp;okolí srdce
nebo z&nbsp;plexu-solaris. Po delším cvičení a návyku se astrální slyšení
vyvine natolik dokonale, že abnormálním sluchem zachytíme vše, podobně, jako
kdybyste s&nbsp;kýmkoliv normálně hovořili.</p>

<p>I tuto schopnost, bez níž se v&nbsp;magii nelze obejít, mají všichni mágové.
Proto budiž na jasnosluch kladen právě takový důraz, jako na jasnozření a
směrodatná cvičení nesmí v&nbsp;žádném případě zůstat bez povšimnutí. Vše, co
jsem pravil o astrálním vidění, o jeho vlohách, dále o stavech, které
vyvolávají patologické jevy, platí samozřejmě i pro jasnosluch a jasnocit, o
němž pojednám po tomto tématu.</p>

<p>Bez dalších průtahů vizte praxi jasnosluchu:</p>

<p>Pro cvičení, přicházející v&nbsp;úvahu, potřebujete pouze tekutý kondenzátor
a kousek vaty. Z&nbsp;té udělejte dvě kuličky o velikosti středu ucha. Vatové
zátky slabě zvlhčete fluidickým kondenzátorem a položte je obě před sebe.
Podobně jak zní předpis u výcviku astrálního zraku počínejte si se živlem
vzduchu a naplňte jím celé tělo vdechováním plícemi a póry. Celé Vaše tělo se
musí podobat balónu, který je naplněn vzduchem.</p>

<p>Do tohoto principu vzduchu imaginujte svou představivostí přání, že tento
princip vyvolá ve vašem astrálním a hmotném těle schopnost jasnosluchu. Máte-li
vnitřní jistotu, že živel vzduchu je Vaším přáním a Vaší představou dostatečně
impregnován, projektujte buď solar-plexem nebo rukama anebo výdechem
preparovaný živel vzduchu do oněch dvou před Vámi ležících kuliček z&nbsp;vaty
tím způsobem, že živel vzduchu, který vyplňuje celé Vaše tělo, stlačíte a
nakupíte natolik, že přijme velikost oněch dvou před Vámi ležících kuliček. Obě
zátky můžete magicky impregnovat současně nebo naplníte jednu po druhé celkovým
množstvím živlu. U tohoto experimentu jde hlavně o absolutní přesvědčení a o
pevnou víru, že se schopnost jasnosluchu u vás rychle vyvine.</p>

<p>Jako fluidického kondenzátoru použijte silného odvaru heřmánkového
s&nbsp;destilovanou vodou. Na 1/8 litru dejte dvě plné polévkové lžíce
heřmánku, které po spaření přefiltrujete a uschováte v&nbsp;chladnu, aby tento
fluidický kondenzátor nezplesnivěl. Účinkoval by sice i tehdy, kdyby chytil
plíseň, ale nebyl by hygienický.</p>

<p>Když jste tyto dvě vatové zátky buď obě najednou nebo postupně jednou nebo
vícekrát naplnili živlem vzduchu, vsuňte si je do uší a ucpěte jimi střed ucha.
Dále zaveďte imaginárně do celé hlavy akášický princip, přeneste své vědomí do
uší a imaginujte schopnost absolutního jasnosluchu. Představujte si, že do uší
zavedený akášický princip vyvolá u Vás okamžitě dar dokonalého jasnosluchu. Po
delším meditování a koncentrování v&nbsp;tomto směru nechte akášický princip
opět rozestoupit do univerzální akáši, z&nbsp;uší odstraňte vatové zátky, které
dobře uschovejte, aby nepřišly do rukou nepovolaných. Kdyby se stalo a vatové
zátky by přišly do styku s&nbsp;jinou osobou, musíte si zhotovit nové. Jinak
postačí, abyste vatové kuličky vyjmuli z&nbsp;uší a nakupený živel vzduchu
imaginárně rozpustili. Jestliže žák má dostatek času, může si pro každý
experiment zhotovit a nabít nové vatové kuličky, což je ovšem výhodnější.</p>

<p>Chcete-li u některého experimentu použít svého astrálního sluchu, zaveďte
pouze akášu o velikosti svých ušních mušlí do vnitřku obou uší. Po vytrvalém
cvičení budete v&nbsp;témže okamžiku schopni použít jasnosluchu pro svou
potřebu. Jakmile tuto schopnost již nepotřebujete, veďte akášický živel nazpět
do její původní formy tj. do univerzální akáši. Zavedením akášického principu
do ušních vchodů je mentální a astrální sluch ovlivněn a vyvinut a
koncentrovaným živlem vzduchu se dostaví fyzický jasnosluch.</p>

<p>Kdo o tom náležitě medituje, nalezne ihned souvislost a může postup porovnat
s&nbsp;rádiem, kde rovněž jsou éter (akášický princip hmoty) a vzduch
prostředníky zvukových vln.</p>

<h3>VÝVIN ASTRÁLNÍHO JASNOCITU</h3>

<p>Dříve než přejdeme k&nbsp;vývinu astrálního jasnocitu, vezmeme k&nbsp;ruce
svůj magický deník a vmyslíme se nazpět do doby, kdy jsme se náležitě zabývali
introspekcí různých pozitivních a negativních vlastností. Na základě magického
zrcadla jsme tehdy zjistili, které vlastnosti uvedeným živlům odpovídající
v&nbsp;nás převládají. Jak důležitá byla tehdejší instrospekce vysvítá
z&nbsp;toho, že právě nadvláda dotyčných živlů poukazuje na naše citové
centrum.</p>

<p>Převládá-li živel ohně, je citovým centrem hlava, přesněji vzato čelo. U
živlu vzduchu to bylo srdce, u nadměrného živlu vody solar-plexus a u živlu země
ruce nebo stehna. Jestliže jsme tímto způsobem zjistili své astrální citové
pole, můžeme přejít k&nbsp;další praxi.</p>

<p>Budete si počínat právě tak, jako u vývinu obou předcházejících smyslů.
Zapotřebí je pouze kousku flanelu, plátna nebo vaty, který fluidickým
kondenzátorem slabě zvlhčíte. Fluidickým kondenzátorem může být opět silný
odvar heřmánku. U tohoto postupu nabijte živlem vody, který budete vdechovat
plícemi a póry zároveň, své tělo přáním, aby tento živel ve vás vyvolal
jasnocit.</p>

<p>Jasnocit je schopnost pociťovat a vnímat všechny v&nbsp;živlech a
v&nbsp;akáše se nacházející jevy a síly. K&nbsp;této kategorii schopností se
řadí také psychometrie tj. vnímání minulosti, přítomnosti a budoucnosti každého
předmětu, dopisu atd. Náleží sem i schopnost materializace každé myšlenky a
bytosti, nehledě k&nbsp;tomu, zda jde o bytost utvořenou nebo takovou, která se
již v&nbsp;akáše nachází. Ještě řadu dalších schopností, které jsou spojeny
s&nbsp;vnímáním a pocitem, lze pojmout do kategorie jasnocitu. Rovněž tak
intuice má svůj původ v&nbsp;jasnocitu. Těchto několik příkladů jistě postačí
k&nbsp;objasnění schopnosti jasnocitu.</p>

<p>Nyní následuje vlastní praxe. Jakmile jste živel vody vdechováním póry
v&nbsp;celém těle nakupili, naplňte jej intenzivní představou schopnosti
jasnocitu. Musíte si být jisti tím, že živel vody je dosti silným, aby ve Vašem
astrálním těle tuto schopnost skutečně vzbudil. Imaginací vytáhněte buď
solar-plexem, čelem, rukama nebo výdechem živel vody ze svého těla a veďte ho
do kousku plátna nebo vaty, který jste napustili fluidickým kondenzátorem.
Nabíjení můžete opakovat, avšak nejvýše 7–9 krát.</p>

<p>Toto cvičení nekonejte ve své obvyklé pozici, nýbrž položte se pohodlně na
pohovku nebo i na zem. Hlavní podmínkou při tom je, abyste leželi úplně rovně,
pouze hlava leží poněkud výše. K&nbsp;vývinu astrálního jasnocitu není
zapotřebí samotného živlu vody, nýbrž pouze jeho magnetické síly přitažlivosti.
Ještě před cvičením položte fluidický kondenzátor na stanovené citové pole.
Hned z&nbsp;počátku provádějte toto cvičení se zavřenýma očima. Nyní si představujte,
že celé Vaše tělo doslova tone v&nbsp;univerzálním živlu vody, podobně, jako
kdybyste se nacházeli uprostřed na povrchu nekonečného oceánu. Nebudete
pociťovat nic jiného než vodu a opět jen vodu. Musíte být velmi opatrní, neboť
při tomto cvičení Vás bude silně přepadávat spánek a není vyloučeno, že vzdor
veškeré bdělosti přece jen usnete. Další cvičení konejte s&nbsp;pevným
přesvědčením, že spánku více nepodlehnete. Kdyby se Vám totiž usnutí mělo stát
zvykem, těžko byste se nadále této překážce ubránili.</p>

<p>Při shora uvedené imaginaci přemístěte své vědomí do vnímajícího pole a
myslete si, že magnetická schopnost vody, která se ve Vás nachází, oživuje
nejjemnější částečky Vašeho vnímacího pole a vyvolává astrální pocit.
Magnetickou sílu přitažlivosti si musíte představovat tak intenzivně, že se
stane absolutní skutečností.</p>

<p>Máte-li po delší meditaci absolutní jistotu, že jste vnímací pole dostatečně
oživili, zanechte pozvolna představy univerzální vody. Rozložte živel vody,
který se ve Vás nachází, opět do živlu univerzálního, sejměte fluidický
kondenzátor a i zde koncentrovaný živel veďte nazpět do univerzálního živlu,
čímž jste cvičení zakončili. Chcete-li pocitové pole někdy prakticky použít,
stačí, abyste do něho přemístili vědomí a schopnost jasnocitu vstoupí ihned v&nbsp;platnost.</p>

<p>Zbývá ještě podotknout, že vývin astrálních smyslů tj. vidění, slyšení a
cítění, musíte cvičit denně až do úplného uskutečnění, i kdybyste těmto
cvičením mohli věnovat jen sebekratší dobu. Skutečný úspěch na sebe nenechá
dlouho čekat. Vývin ostatních smyslů nebudeme zatím sledovat, protože pro
mágovu praxi nejsou tak důležité. Žák má ovšem na vůli, aby na základě těchto
tří cvičebních metod sestavil svou vlastní praxi pro vývin ostatních smyslů.</p>

<p>Schopnosti dosažené tímto astrálním vývinem smyslů jsou tak dalekosáhlé, že
není třeba o nich zvlášť hovořit. Radost nad dosaženým úspěchem by se dala
porovnat snad jedině se slepcem, který byl po léta nevidomým, avšak náhle nabyl
opět svého fyzického zraku.</p>

<h2 align=left style='text-align:left'>Stupeň VII. – Magický výcvik těla</h2>

<p>Ovládá-li mág projekci živlů navenek tak, že dokáže projektovat, nebo
vyvolat každý živel buď přes své tělo nebo přímo z&nbsp;univerza, může dle
libosti pro sebe í pro jiné tvořit elementáry a používat je. Je schopen stvořit
bytosti, které mu věrně slouží nejen na mentální, ale i na astrální úrovni a
rovněž i na hmotném světě. Přijde jen na to, zdali je stvoří, přesněji řečeno
zhustí, mentálně, astrálně či hmotně.</p>

<p>O vědomém tvoření myšlenkových forem neboli elementálů jsem již hovořil.
Rozdíl mezi elementálem a elementárem spočívá v&nbsp;tom, že elementál vzniká
mágovou představivostí a silou jeho vůle na základě vědomé myšlenkové formy a
působí pro něho, případně pro jiné, ponejvíce jen na mentální neboli myšlenkové
úrovní. Elementár naproti tomu je ve své účinnosti mnohem pronikavější a
subtilnější, protože ho mág může utvořit z&nbsp;jednoho nebo i více živlů.</p>

<p>O vlastním tvoření neboli kreačním aktu elementáru, jakož i o veškerých
podrobnostech, na které musí mág při tom bezpodmínečně dbát, hovořím
v&nbsp;dalším a uvádím současně zřetelně praktické příklady. Intuicí vyvolanou
dosavadním školením si mág dokáže sestavit vlastní praktiky pro účely, které
bude mít právě na myslí. Maje na zřeteli svůj etický vývin, mág se jistě
neodváží stvořit elementára pro špatné účely, protože by se mu neviditelný svět
zle vymstil.</p>

<p>Znalostí tvoření elementárů je totiž mágovi dán do ruky klíč, kterým může na
mentální, astrální a hmotné úrovni dosáhnout všeho. Mág si musí být stále vědom
toho, že odpovědnost za jeho činy nenese stvořený elementár, nýbrž on sám. Elementární
bytosti jsou v&nbsp;rukou mága poslušné nástroje, které slepě plní jeho rozkazy
a přání, nehledě k&nbsp;tomu, zda jsou jeho úmysly šlechetné či nikoliv.</p>

<p>Právě tak, jako nelze od truhláře žádat pekařskou práci, nedá se od
elementární bytosti, která byla stvořena pro určitý účel, očekávat splnění
jiného úkolu, pro který stvořena nebyla. Jeden a týž elementár nesmí proto být
nikdy pověřen dvěma nebo více úkoly, protože by dobře a spolehlivě neprovedl
pak ani jednu ani druhou práci. Kromě toho je pří stvoření elementáru také
nutno dbát analogie živlů a bylo by protizákonné, kdyby si mág stvořil
elementár, který by této analogií neodpovídal. Tvar elementáru může být
libovolný a mágovi nejsou v&nbsp;tomto směru kladeny meze ani překážky, takže
může zde dát své intuici a fantazii volný průchod.</p>

<p>Nedoporučuji však mágovi rozhodnout se pro tvary žijících nebo již zemřelých
známých osob. Takový elementár by mohl totiž snadno vniknout do okruhu mágova
mentálního nebo astrálního těla a přivodit mu velkou škodu. Kromě toho by se
mág vydával nebezpečí, že by se elementár v&nbsp;důsledku inteligence
v&nbsp;něm spočívající postavil nakonec proti svému stvořiteli a
v&nbsp;nestřeženém okamžiku by mu velmi uškodil. Elementáru by se totiž mistrně
podařilo mága upírovat nebo ho ve spánku nepřímo ovládat, kromě jiných
nepříjemností, které by dokázal mágovi natropit. Tuto výstrahu ať si každý mág
vezme k&nbsp;srdci!</p>

<p>Elementáru dejte ihned při jeho stvoření vhodné jméno. Doporučuji volit
jména méně běžná, protože při pouhém vyslovení toho kterého jména přijde
elementár okamžitě do mágovy blízkosti.</p>

<p>Stvořil-li kdo více elementárů, nechť si jejich jména pečlivě zapíše.
Nesdílejte s&nbsp;nikým jména svých elementárů, protože každý zručný mág by se
jich mohl snadno zmocnit a pak s&nbsp;nimi manipulovat bez námahy.</p>

<p>Síla a účinnost elementára závisí na intenzitě jeho nabíjení. Čím silnější
je mágova vůle, tím větší je projekce živlů navenek a silně nabitý elementár je
tím pronikavější a účinnější. Elementára můžete dokonce tak silně zhustit, že
se stane viditelným i neškolenému fyzickému oku. Mág může potom takového
elementára nechat pracovat viditelně i neviditelně zcela dle toho, jak to pro
svůj účel potřebuje.</p>

<p>Životnost elementára se řídí podle účelu, pro který byl stvořen a musí být
hned na začátku kreačního aktu spoluurčena. Když byl účel splněn, rozloží mág
svůj elementár opět do původního živlu.</p>

<p>Na tento rozkladný proces nikdy nezapomeňte, protože elementár se po
skončení úkolu rád osamostatní a kdyby mág na tuto okolnost pozapomněl, vymkne
se elementár jeho moci a stane se snadno upírem. Veškeré karmické následky,
způsobené upírovitostí elementára by šly samozřejmě na úkor mága. Buďte proto
při práci s&nbsp;elementáry velmi opatrní a svědomití!</p>

<p>Většina mágů určí hned při kreačním aktu způsob elementárova rozkladu např.,
že zničí (spálí) jeho jméno nebo vykonají určitý rituál, udělají znamení, gesto
nebo použijí zvláštní, předem stanovené formule. To vše je zcela individuální a
řídí se volbou mága. Zvláštní zřetel zasluhuje rozkladný akt, s&nbsp;nímž může
mág, maje ho stále po ruce, kdykoliv přinutit své elementáry k&nbsp;absolutní
poslušnosti, když jim pohrozí, že je zničí.</p>

<p>V&nbsp;každém případě si mág musí být vědom toho, že má nad svými elementáry
absolutní moc a že je dokonale ovládá. Tento předpoklad je nutný, nemá-li se
mág stát hříčkou svých vlastnoručně stvořených elementárů. Časem získá mág
zkušenost, že čím věrněji, lépe a spolehlivěji mu elementár slouží, tím
důvěrnějším se stává, takže mág jen nerad vykoná rozkladný proces. Tento pocit
nesmí mága ovšem nikdy uchvátit, má-li zůstat neodvislým od svých bytostí.
Proto je správné určit elementáru jen krátkou životnost a stvořit si
v&nbsp;případě potřeby pro tytéž účely raději elementáry nové. Tím ovšem není
řečeno, že si mág má každý týden utvořit pro jeden a týž účel nového
elementára, ale nebylo by výhodné, aby udržoval třeba několik roků pro jedinou
záležitost stále téhož elementára.</p>

<p>Elementáry, které si mág hodlá pořídit pro vlastní potřebu, utvoří výhodně
z&nbsp;projekce živlů vlastním tělem. Naproti tomu elementáry, které potřebuje
pro jiné osoby, stvoří projekcí živlů přímo z&nbsp;univerza. Mágovi je známo,
že mezi ním a každým elementárem je neviditelná páska, které je možno zneužít,
jestliže by i pro jiné osoby utvořil elementáry tělesnou projekcí. Jakým
způsobem je to možné, to si každý mág jistě vysvětlí sám.</p>

<p>V&nbsp;dalším se zmíním o místě, na kterém můžete elementáry uschovávat.
V&nbsp;Orientu upoutávají mágové své elementáry, které jmenují Yidamy (či
židamy) do tak zvaných kylichorů, kde je zároveň uschovávají. Kylichor je
diagram postavený z&nbsp;kamene a yidamu přizpůsobený, k&nbsp;němuž cizí osoba
nemá přístup. Školený mág zvláštní místo nepotřebuje a uschová svého elementára
na vhodném místečku ve zdi, neboť ví, že elementár není vázán na čas a že také
nevyžaduje zvláštní umístění. Ve zdi je elementáru stejně dobře jako ve volném
prostoru. Ve zdi nebo větším předmětu uschováte elementára dokonce ještě mnohem
bezpečněji. Jenom nepoutejte elementára na taková místa, kde se lidé stále
zdržují. Kdyby totiž některá osoba zaujala místo, kde elementár právě je, přepadl
by ji jakýsi neklid a ještě by se mohly vyskytnout další nepříjemné průvodní
jevy.</p>

<p>Při kreačním aktu určete hned zpočátku, jakým způsobem hodláte elementára
přivolat, zdali jménem, které vyslovíte buď šeptem nebo v&nbsp;myšlenkách a
nebo pohybem ruky, gestem nebo rituálem. V&nbsp;tom ať vždy rozhodne mágova
individualita.</p>

<p>Dříve než popíši praktickou část, tedy vlastní kreační akt, podotýkám, že
mág není vázán pouze na jediný způsob tvoření, který v&nbsp;dalším uvádím. Je
to jen malý úsek praktické magie, který poukazuje na to, jak má a může použít
svých sil. Mág se však nesmí nikdy zaměřovat jednostranně, naopak, ovládá-li
tyto praktiky dokonale, jsou mu k&nbsp;dispozici další možnosti. Tento magický
úsek sledujte prakticky jen z&nbsp;počátku, při čemž můžete pomoci sobě i
jiným, což je vlastně účelem tohoto tématu.</p>

<h3>Tvořící čili kreační akt</h3>

<p>K&nbsp;utvoření elementára platí pro kreační akt čtyři základní metody.</p>

<p>První je projekce jediného živlu do připravené určité formy, ať již
mentální, astrální či hmotné.</p>

<p>Druhá metoda podmiňuje projekci více živlů rovněž do připravené určité
formy, která musí být buď mentální, astrální nebo hmotná.</p>

<p>Třetí je projekce jednoho živlu bez určité formy, kterou pomocí onoho živlu
teprve utvoříte.</p>

<p>Čtvrtá je projekce více živlů, které si postupně určitou formu teprve samy
vytvoří.</p>

<p>Praktickými příklady vysvětlím podrobně všechny čtyři metody:</p>

<h3>Metoda první</h3>

<p>Postavte před sebe určitý předmět, dle jehož tvaru chcete elementára mít
zpodobněného. Dejme tomu, že si zvolíte tvar koule. Může to být buď velká
dřevěná nebo skleněná koule, plná nebo uvnitř dutá. I větší gumový míč vykoná
tutéž službu. Silou své představivosti stáhněte z&nbsp;univerza žádaný živel a
imaginujte ho do zvolené formy tak, že tvar předmětu (gumového míče) bude
živlem zcela vyplněn. Takto si počínejte s&nbsp;každým živlem, se kterým chcete
pracovat, s&nbsp;výjimkou akáši. Musí to být takový živel, který odpovídá
Vašemu přání a Vaší ideji. Tuto projekci opakujte několikrát, při čemž si
musíte představovat, že se tvoří, kupí a stlačuje stále více živelné látky.
Jste-li si tím jisti, že je živel dostatečně nakupen, aby uskutečnil Vaše
přání, impregnujte svého, nyní již hotového elementára přáním, tedy účelem,
který chcete, aby byl splněn. Elementárovi dejte jméno, bez něhož by nemohl
obstát a určete zároveň jeho životnost, během které má splnit danou mu úlohu.</p>

<p>Pakliže jste pracovali se živlem ohně, utvořili jste si ohnivého elementára
a máte ohnivou kouli. Elementár utvořený ze živlu vody se bude podobat skleněné
kouli. Ze živlu vzduchu bude koule mít modravý třpyt a ze živlu země se bude
rovnat hroudě země. Jestliže jste dbali všech pravidel a pokynů, pak elementára
z&nbsp;předmětu vytáhněte a odešlete ho na práci mu určenou. Před tím mu
rozkažte, aby se po vykonané práci do své formy okamžitě vrátil. Tím je Vám
dána možnost elementára kontrolovat, zdali práci správně vykonal a to tím, že
se formy dotknete siderickým kyvadélkem.</p>

<p>Vrátil-li se elementár po vykonané práci do své původní formy (v našem
případě do gumového míče nebo koule), dá se siderické kyvadélko do pohybu a bude
kroužit, protože takový elementár magneticky a elektricky silně září. Tento
pokus s&nbsp;kyvadélkem je velmi důležitý, neboť se můžete takto nejlépe
přesvědčit, zdali byl Váš rozkaz splněn čí nikoliv. Později, až dosáhnete
potřebné zralosti, budete práci svého elementára sledovat jasnovidně.
Zůstane-li kyvadélko bez pohybu, je to důkaz, že elementár dosud pracuje, tj.
že svou práci ještě neskončil.</p>

<p>Při odesílání elementára na jemu vykázanou práci si musíte být vědomi toho,
že elementár nezná času ani prostoru, že pro něj neplatí překážky a že
v&nbsp;případě potřeby může v&nbsp;jediném okamžiku přelétnout celou zeměkouli.</p>

<p>Musíte být pevně přesvědčeni o tom, že Vaši vůli a váš rozkaz splní
bezpodmínečně v&nbsp;době, kterou jste stanovili. O úspěchu nesmíte pochybovat.</p>

<p>Jakmile jste elementára odeslali, přetněte spojovací pásku mezi sebou a
elementárem, jako byste ji přeřízli nožem a přestaňte na svůj elementár myslet.
Uveďte se buď do negativního stavu (vyprázdněte mysl) nebo upoutejte svoji
pozornost na něco zcela jiného. Na svého elementára musíte jedním slovem řečeno
úplně zapomenout. Čím lépe to dokážete, tím nerušeněji a pronikavěji může
odeslaný elementár působit.</p>

<p>Po uplynutí Vámi stanovené lhůty se přesvědčíte siderickým kyvadélkem, zdali
se elementár již vrátil do své formy. V&nbsp;daném případě máte možnost
elementára rozložit (zničit) a to způsobem předem stanoveným, který je, jak
jsem již řekl, zcela individuální. Může to být buď spálením jeho jména nebo
provedením stanoveného rituálu nebo tím, že budete jeho jméno polohlasem
slabikovat pozpátku. Rozklad se může stát také normální imaginací, podobně jak
jsem to doporučoval při projekci živlů. Chcete-li, můžete elementára pověřit
také stejným úkolem ještě v&nbsp;jiné záležitosti.</p>

<p>Kdyby se snad elementár ve stanovené lhůtě nevrátil na své místo do úschovny
a Vy jste se přesvědčili, že úkol nesplnil k&nbsp;Vaší spokojenosti, přivolejte
ho nazpět, utvořte zesílenou imaginací vydatnější nakupení živlů a odešlete ho
znovu na práci. Toto nabíjení můžete opakovat tolikrát, až docílíte žádaného
účinku. To bude zapotřebí pouze tehdy, když jste elementára pověřili úkoly, pro
které jeho síla a napětí nedostačují. Nesmíte zapomenout, že účinnost
elementára závisí na Vaší duchovní zralosti, je proto závislá na Vaší
schopnosti, jak dokážete živel zhustit, že dále závisí na Vaší víře, která musí
být schopna i hory přenésti.</p>

<p>Tato metoda tvoření elementárů je nejjednodušší a mág ji používá jen při
jednoduchých účincích, přesně ohraničených ideách a vlivech, které nevyžadují
zvláštní inteligence. Např. udělit druhé osobě jakýkoliv rozkaz, poskytnout
v&nbsp;jednoduchých záležitostech ochranu apod. Jak jsem již řekl, je pomocí
elementárů možno dosáhnout mentálních, astrálních a hmotných účinků.</p>

<p>Uvedeným způsobem se dá elementární bytost utvořit i bez hmotné formy.
V&nbsp;takovém případě projektujte budoucí živel do myšlenkové formy a
postupujte stejně jako při tvoření do hmoty. Tato elementární kreace je sice
poněkud svízelnější, ale má za to tu výhodu, že můžete formu umístit i tam, kde
by hmotné těleso nemělo místo, např. v&nbsp;koutě, ve zdi a na takových
místech, kde je styk s&nbsp;lidmi vyloučen.</p>

<p>Tento způsob praktiky skýtá mágovi řadu možností upotřebení a budiž
přenecháno jeho intuici, k&nbsp;jakému účelu chce utvořených elementárů použít.
Elementárem může např. chránit svůj dům nebo byt, může jeho pomocí utvořit
kolem sebe příznivější ovzduší apod.</p>

<p>Právě tak, jako může každá věda sloužit dobru i zlu, tak je bohužel možno
zneužít i této praktiky pro sobecké a zlomyslné účely. Např. si může obchodník
utvořit elementára jen proto, aby mu získal velký okruh zákaznictva. Všechny
strašidelné domy, které jsou přičiněním zlomyslných mágů jako takové známy,
děkují za svou pověst vědomému tvoření elementárních bytostí pro nekalé účely.
Šlechetně smýšlející mág se nikdy nepropůjčí k&nbsp;takovýmto praktikám.</p>

<h3>Metoda druhá</h3>

<p>Pro tuto metodu můžete použít každého předmětu, např. malé sošky, panenky a
pod. a zvolit ho za vhodnou formu pro svou elementární bytost. V&nbsp;dalším se
dovíte dosud přísně utajovanou praktiku, která je přímo ideální.</p>

<p>Opatřete si žlutou hlínu a pravý včelí vosk. S&nbsp;tímto materiálem si
budete počínat takto:</p>

<p>Vezmete dvě třetiny hlíny a jednu třetinu vosku. Tyto díly se rozumí
obsahově a nikoli podle váhy, takže najeden litr hmoty případnou dvě třetiny
litru hlíny a jedna třetina litru vosku, aby hmota měla správný poměr.</p>

<p>Hlínu rozděláte trochou vroucí vody na hustou kaši a přidáte k&nbsp;ní buď
úplně rozpuštěný nebo alespoň hodně nahřátý měkký včelí vosk. Obojí musíte tak
dlouho mísit, až se hlína s&nbsp;voskem dobře stmelí. K&nbsp;rozdělání hlíny
stačí jen malé množství vody, aby hmota nebyla měkká, neboť by se pak nedala
vhodně zpracovat. Z&nbsp;nedostatku pravého včelího vosku postačí v&nbsp;nouzi
i jiný podobný prostředek, jakým je např. lůj, stearin, vorvaní tuk apod.,
kterých se obvykle používá k&nbsp;výrobě svíček. Ovšem jen v&nbsp;případě
opravdové nouze, protože pravý včelí vosk je nejvýhodnějším prostředkem pro
naše účely.</p>

<p>Z&nbsp;dostatečně uhnětené hmoty utvořte figurku, tedy formu, kterou má
elementár mít. Chcete-li elementáru dát lidskou podobu, musíte i hmotu náležitě
zformovat a dát ji eventuálně tvar loutky.</p>

<p>Pokud je loutka teplá a měkká, provrtejte větším hřebíkem nebo nějakým
ostrým předmětem od konce hlavy až k&nbsp;nohám, jako by podél páteře větší
otvor tak, že uděláte uvnitř voskové loutky jakousi dutinu. Tuto dutinu naplňte
až k&nbsp;samému otvoru fluidickým kondenzátorem, načež otvor zalepte, pokud je
loutka ještě měkká, aby kondenzátor, je-li tekutý, nevytekl. I po vychladnutí a
ztvrdnutí loutky by se tato dala kondenzátorem naplnit a její otvor pak zalepit
tekutým voskem nebo svíčkou. O přípravě magických kondenzátorů hovořím ve
zvláštní kapitole.</p>

<p>Hodlá-li mág stvořit elementární bytost jen pro vlastní potřebu, ucpe otvor
loutky kouskem vaty, kterou opatřil několika kapkami své vlastní, tedy
organické prima materie. Tato jest alfou a omegou a sestává z&nbsp;několika
kapek vlastní krve a vlastního semene. V&nbsp;našem případě by sice úplně
postačilo buď jedno nebo druhé, mohou-li však být spojena obě prvotřídní mumia,
je účinek pochopitelně mnohem větší. Jde-li o ženu-magičku, postačí samozřejmě
kapka vlastní krve. Takto impregnovaný kousek vaty vsunete nejprve do dutiny
loutky, načež ho přelijete tekutým kondenzátorem a otvor zalepíte. Dle
magických zákonů se taková loutka hodí nejlépe k&nbsp;utvoření elementární
bytosti. Velikost loutky zde nehraje úlohu. Ovšem, čím je větší, tím snazší je
mágova imaginární práce. Pro zručného mága postačí, je-li loutka asi 10 cm
vysoká.</p>

<p>Tvoří-li mág elementára pro druhou osobu a zhotovuje-li k&nbsp;tomuto účelu
loutku, nesmí za žádných okolností přimísit k&nbsp;tekutému kondenzátoru
vlastní prima materii, nechce-li sám sobě uškodit. Ona osoba by pak na základě
mentálního, astrálního a hmotného spojení měla možnost mága přímo nebo nepřímo
ovlivňovat a to nejen v&nbsp;dobrém, ale i ve zlém. Např. ponořil-li by kdo mumiálně
zhotovenou loutku do studené vody, vyvolal by tím u mága-stvořitele zimnici, a
naopak loutka vystavena velkému horku by u mága způsobila rovněž velkou teplotu
(horečku). Magicko-sympatickou páskou jsou dány ještě další možnosti, které
však nehodlám uveřejnit, aby žáka nesváděly ke zlým činům.</p>

<p>Loutka zde popsaná se dá samozřejmě nabíjet jen jedním živlem a dá se jí
tvořit pouze jediný elementár, jak ostatně v&nbsp;předcházející metodě uvádím.
Následuje popis praxe druhé metody.</p>

<p>Uchopte svou voskovou loutku do levé ruky a pravou rukou učiňte nad ní
několik tahů, jako byste ji chtěli oživit svou životní silou. Vlastním dechem
na loutku několikrát dýchněte, jako byste ji chtěli z&nbsp;jejího neživého
stavu přivodit k&nbsp;životu. Své stávající elementární bytosti dejte vhodné
jméno, které několikrát do loutky vyřkněte. Křesťansky smýšlející mágové křtí
dokonce loutku způsobem, jakým se provádí křest u novorozeňat, při kteréžto
ceremonii dají pak loutce zvolené jméno. To je věcí názoru mága, není však
bezpodmínečně zapotřebí. V&nbsp;každém případě si mág musí být vědom toho, že
v&nbsp;loutce má dokonalé tělo pro svůj elementár.</p>

<p>Když jste své loutce dali jméno, naplňte živelným vdechováním celé své tělo
živlem země, projektujte tento živel buď jednou rukou nebo solar-plexem navenek
a naplňte živlem loutku počínaje od nohou až k&nbsp;místu pohlaví. Živel země
musíte při plnění loutky v&nbsp;těchto místech dynamicky nakupit. Všechny
specifické vlastnosti země, jako je tíha atd. musíte do loutky vkoncentrovat a
mít při tom pevnou vůli a naprosté přesvědčení, že živel země se svými
vlastnostmi v&nbsp;loutce také trvale zůstane a že v&nbsp;ní bude působit podle
přání.</p>

<p>Právě tak si počínejte se živlem vody, který projektujte do břišní oblasti
loutky. Dále přijde na řadu živel vzduchu do prsou a živel ohně do hlavy.</p>

<p>Jestliže jste imaginárně promítli do loutky všechny čtyři živly, můžete si
být jisti, že jste utvořili astrální tělo svého elementára, které sice tvar
loutky přijalo, může však z&nbsp;ní na Vaše přání kdykoliv vystoupit a vzít na
sebe Vámi žádanou velikost. Neviditelnou páskou zůstane astrální tělo Vašeho
elementáru s&nbsp;hmotným obalem, kterým je v&nbsp;našem případě loutka, trvale
spojeno a život i jsoucnost elementáru závisí na fyzické loutce a musí po
vykonané práci přijmout opět její velikost, musí do ní vstoupit, lépe řečeno,
musí se s&nbsp;loutkou okamžitě spojit.</p>

<p>Když jste došli až k&nbsp;tomuto stadiu, můžete experiment několikrát
opakovat a hlubokou meditací o dosavadním postupu účinnost zesílit. Jestliže
jste dle popsaného způsobu stvořili astrální tělo svého elementára, přikročte
k&nbsp;utvoření těla mentálního, při čemž si budete počínat takto.</p>

<p>Sílou své představivosti utvořte v&nbsp;loutce mentální tělo a představujte
si, že je toto zhotoveno z&nbsp;nejjemnější éterické látky a že celou loutku
vyplňuje. Do hlavy loutky koncentrujte veškeré schopnosti duše a ducha, které
dle Vašeho přání má elementár mít a prohlubte tyto schopnosti náležitými
meditacemi. Nemáte-li na mysli žádná obzvláštní přání, můžete v&nbsp;loutce
soustředit čtyři specifické vlastnosti ducha, tj.: vůle, intelekt, cit (pocit)
a vědomí a tyto vlastnosti rovněž postupně prohloubit meditacemi. Jste-li si
tím jisti, že je Vaše loutka dostatečně nabita a schopna Vaše přání nebo
očekávaný účinek provést, přikročte k&nbsp;oživení svého elementáru.</p>

<p>Do své pravé ruky soustřeďte (nahromaďte) z&nbsp;univerza tolik světla, že
bude jako slunce žhavě bíle zářit. Do své levé ruky vezměte loutku, nad kterou
několik centimetrů podržíte svou zářící pravou ruku. Do pupečního místa loutky
vdechujte svůj teplý dech a proneste do ní hlasitě jméno svého elementára.
Zároveň si představujte, že při každém dechu mizí světlo z&nbsp;Vaší pravé
ruky, protože vniká do loutky. Hned při prvním vdechnutí si představujte, že
v&nbsp;loutce počíná tlouci srdce a cirkulovat krev. Vaše představivost musí
být tak intenzivní, že život v&nbsp;loutce pociťujete zřetelně, ba přímo
fyzicky. Po sedmém vdechu světlo z&nbsp;Vaší pravé ruky úplně zmizelo a vniklo
do loutky. V&nbsp;astrální formě Vaší loutky jde již tep. Při osmém vdechu si
myslete, že astrální tělo Vaší loutky tep přijímá a že začíná pravidelně
dýchat. Při devátém dechu jmenujte svého elementára a zvolejte současně hlasitě
a přímo extaticky: ŽIJ! ŽIJ! ŽIJ! Poslední „ŽIJ“ musíte pronésti s&nbsp;jistým
entuziasmem a s&nbsp;přesvědčením doprovázeným neochvějně vírou, že jste
žádaného elementára stvořili. Buďte ujištěni, že jste dle analogie přírodních
zákonů postavili do světa skutečně dokonalou bytost.</p>

<p>Nyní můžete buď pokračovat nebo loutku zahalit kusem pravého hedvábí pro
další upotřebení. Hedvábí je totiž, jak známo, nejlepší magickou izolační látkou.
Loutku uschovejte na vhodném místě, k&nbsp;němuž kromě Vás nemá nikdo jiný
přístup. Žádná druhá a cizí osoba se Vaší loutky nesmí dotknout. Každá další
práce už je pak jen věcí imaginace.</p>

<p>V&nbsp;případě, že hodláte pokračovat, postavte loutku opět před sebe a
imaginárně si představujte, že astrální a mentální tělo z&nbsp;loutky
vystupuje. Ve svém elementáru musíte vidět malého dokonalého človíčka podobně,
jako byste pozorovali drobnohledem normální lidskou bytost. Chcete-li ve svém
elementáru vidět ženskou nebo mužskou bytost, to záleží jednak na Vaší vůli a
jednak na účelu, kterému bude elementár sloužit. Stejně je tomu se svršky
(oblečením) loutky, při jejichž zhotovení může Vaše fantazie pracovat
libovolně. Zcela dle povahy úlohy můžete případně elementára imaginárně spojit
vhodným rituálem a nechat ho narůst podle potřeby.</p>

<p>Musíte hned z&nbsp;počátku svému elementáru vštípit, že musí podle Vašeho
přání vzít na sebe vždy patřičnou velikost. Tím je Vám dána možnost, že se Váš
elementár může stát jak malým trpaslíkem, tak i velikým obrem. Pokud jde o
vzhled elementára tj. má-li být více nebo méně úhledný, je na Vaší vůlí jednat
v&nbsp;tomto ohledu dle vlastního přání a potřeby.</p>

<p>Protože astrální a mentální tělo nezná čas ani prostor a též hmota mu není
překážkou, musíte svému elementáru vštípit tyto vlastnosti hned na počátku jeho
tvoření. Každý mág udělá dobře, když při práci s&nbsp;elementárem upoutá
důležité pracovní pochody na vhodný rituál, protože se pak další práce odehrává
zcela mechanicky, aniž musí mág namáhat jak vůli tak imaginaci. Rituál, který
je vázán na určitý postup, vyvolá pak samočinně potřebnou sílu a účinnost.</p>

<p>Po delší práci s&nbsp;elementárem se může elementár buď na přání mága nebo i
zcela automaticky tak silně zhustit, že se stane viditelným i každému fyzickému
a magicky neškolenému oku. Je ovšem lépe, necháte-li elementáry působit
neviditelně. I tuto okolnost neopomeňte s&nbsp;elementárem imaginárně stanovit.</p>

<p>Elementár stvořený tímto způsobem, vykoná uloženou práci nejdříve jen
mentálně, později astrálně a po delším upotřebení konečně i hmotně, což se řídí
vždy účelem, pro jaký byl mágem utvořen. Úkol musíte elementáru včlenit hned
při jeho stvoření. Vštěpovat mu případně (nové) vlastnosti dodatečně by už
činilo potíže. Proto je vždy dobře, když si mág ještě před zhotovením
elementára vypracuje přesný plán, v&nbsp;němž pečlivě každou podrobnost
zaznamená.</p>

<p>Nikdy nedopusťte, aby Vám elementár přerostl přes hlavu, zejména ne tehdy,
když již tak zmohutněl, že dokáže mentálně i astrálně vykonat velké věci a
vyvolávat i fyzické účinky. Po skončené práci upoutejte elementára určeným
rituálem vždy do jeho formy (v našem případě do voskové loutky) a nenechte ho
nikdy prosadit vlastní vůli. Buďte si vždy vědomí své autority a magické moci
nad ním a pomněte, že ve fyzické voskové loutce držíte tělo svého elementára,
tedy jeho život i jeho smrt.</p>

<p>Kdybyste voskovou loutku zničili (rozbili), případně nechali fluidický
kondenzátor vytéci, přivodili byste tím smrt, tedy rozklad i elementára.</p>

<p>Jelikož má býti loutka balena vždy jen do pravého hedvábí, buďte ujištěni,
že astrální tělo nemůže figuru opustit a ani do ní vniknout, protože hedvábí
tomu brání. Je důležité toto vědět a zapamatovat si! Hodláte-li elementára od
jeho fyzické schránky odpoutat a někam odeslat, musíte loutku nejdříve zbavit obalu.</p>

<p>Kdybyste nedopatřením loutku zabalili do hedvábí v&nbsp;době, kdy je její
astrální tělo ještě venku, mohli byste elementára právě tak usmrtit (případně
okamžitě rozložit), jako kdybyste se dotkli mága, jenž svým astrálním tělem dlí
mimo své fyzické tělo, čímž byste ho okamžitě usmrtili, protože se dotekem
přetrhne spojovací páska mezi astrálním a fyzickým tělem. Jak z&nbsp;uvedeného
vidno, musíte s&nbsp;utvořeným elementárem zacházet právě tak, jako
s&nbsp;člověkem.</p>

<p>Při rozložení elementára si nesmíte počínat ukvapeně, neboť uvolněná síla
pochází ze samotného mága a náhlý nečekaný odraz by mohl uškodit i jemu,
zejména tehdy, dokáže-li elementár vyvolat tak silné fyzické účinky, kterých
není schopen ani sám mág. V&nbsp;takovém případě musíte elementára rozložit
pozvolna. Dbejte proto raději včas na to, aby elementár tak dalece nezmohutněl,
že by přerostl Vaše fyzické, astrální a mentální síly.</p>

<p>Pro rozkladný proces elementára doporučuji dvě metody. Jak jsem již uvedl,
nesmíte zničení provést náhle, např. že byste loutku bez předchozího
odmagnetování naráz spálili a pod. Mějte na zřeteli, že jste do elementára,
způsobem zde popsaným, vložili (projektovali) kus svého vlastního Já a náhlým
zničením byste vyvolali silný magický odraz. Není-li mág pak dost odolný nebo
vůči podobným odrazům dostatečně magicky chráněn, mohl by si velmi citelně
uškodit na vlastním zdraví a přivodit si např. chorobu srdce, nervové
zhroucení, různá ochrnutí, pomatení mysli a pod. Buďte proto v&nbsp;magii vždy
velmi opatrní a řiďte se přesně danými pokyny a pravidly. Nemusíte se potom
nikdy obávat, že uškodíte svému zdraví. Jen nerozumný a zákonů neznalý člověk
uškodí sobě i jiným. Rozumný a šlechetně smýšlející mág bude konat vždy jen
dobro a dokáže v&nbsp;magii mnoho, protože se nikdy neprohřeší vůči zákonům
přírody a ducha.</p>

<p>Rozkladný proces je u elementára týž jako úmrtí u člověka, nebyl-li hned pří
kreačním aktu určen jiný způsob. Vezmete při něm k&nbsp;ruce svou loutku a
představíte si v&nbsp;ní obvyklý dýchací proces astrálního těla. Pociťujete
tlukot srdce a oběh krve. Svou pravou ruku nabijete akášou, kterou si
představíte v&nbsp;černě-fialové barvě. Zahrocení projektujete náhle, jakoby
černý blesk neočekávaně sjel, akášu do srdce své loutky, čímž jste svého
elementára usmrtili. Srdce se zastaví, dech ustane. Mentální tělo z&nbsp;loutky
vytáhnete, jelikož se úderem akáši páska u loutky mezi jejím mentálním a
astrálním tělem přetrhla. Pakliže jste si mentální tělo představovali
imaginárně mimo loutku, rozpusťte je rovněž imaginárně do univerzálního světla,
podobně, jako když uniká pára. Po tomto činu přikročte k&nbsp;rozkladu
astrálního těla loutky a nechte jeden živel po druhém do univerzálního živlu
imaginárně vyprchat.</p>

<p>Při tomto aktu započněte se živlem ohně z&nbsp;hlavy loutky, po něm přijde
na řadu živel vzduchu z&nbsp;oblasti prsou, dále živel vody z&nbsp;břicha a
konečně živel země z&nbsp;nohou. Nějakým způsobem otevřete potom dutinu
v&nbsp;loutce, třeba tak, že loutce ulomíte hlavu. Obsah, tj. fluidický
kondenzátor, zachyťte na kus sacího papíru, který spálíte. Samotnou loutku
byste sice mohli znovu zpracovat a upotřebit pro nového elementára, ale uděláte
lépe, když ji rovněž zničíte spálením nebo ji zakopete na nějakém osamělém
místě. Tím jsem popsal normální proces rozkladu elementára.</p>

<p>Nyní seznámím žáka ještě s&nbsp;jinou metodou, kterou doporučuji užívat
v&nbsp;případě, kde je elementár již natolik zhuštěn, že dokáže vykonat fyzické
úkoly a účinky anebo kde je již tak silný, že se staví na odpor mágovy moci a
roste mu přes hlavu. Aby se uchránil před magickým odrazem, případně před lstí
elementára, musí se přesně řídit následujícím návodem.</p>

<p>Přichystejte si vanovou lázeň s&nbsp;tak teplou vodou, jak jen Vaše tělo
vydrží. Vstupte do vany a usedněte v&nbsp;ní. V&nbsp;levé ruce držte loutku
obalenou hedvábím. Pravou ruku máte nabitou akášou. S&nbsp;loutky setřeste
levou rukou, v&nbsp;níž jí držíte, hedvábný obal, který může spadnout do vody.
V&nbsp;okamžiku, kdy držíte obnaženou loutku nad vanou, zaveďte zničující
paprsek akáší do srdce loutky. V&nbsp;tomtéž okamžiku ponořte loutku do vody a
myslete si při tom, že všechna síla, veškeré schopnosti, celý život přechází
prostřednictvím vody do Vás, tedy do Vašeho těla, do Vaší duše a do Vašeho
ducha. Tímto postupem zničíte rychle a spolehlivě stvořenou bytost, tj. svého
elementára. Vaše tělo, duše a duch převezmou život v&nbsp;snesitelné míře,
přebytečná síla zůstane ve vodě a Vy zůstanete uchráněni magického odrazu.</p>

<p>Vystupte zvody, osušte se, loutku však nechte ještě tak dlouho pod vodou, až
úplně vychladne. Studenou vodu pak vypusťte nebo vylijte tak, aby s&nbsp;druhou
osobou nepřišla do styku. Jste-li jasnovidní a shledáte-li, že aura loutky
dosud září, vhoďte ji znovu do horké vody a koncentrujte se při tom natolik,
aby voda přijala poslední zbytek života. Horká voda loutku rozpustí a fluidický
kondenzátor, tedy tekutina se s&nbsp;teplou vodou smísí. Tento experiment můžete
pro jistotu provést i tehdy, když záření aury nevidíte. Máte aspoň jistotu, že
veškerý život elementára vyhasl. Zbytek loutky, včetně hedvábného obalu spalte
nebo zakopejte do země. Tímto zákrokem přestal elementár pro Vás existovat.</p>

<p>Dříve, než ukončím popis této metody, dám mágovi, jenž pracuje
s&nbsp;elementáry, ještě několik pokynů, které jsou pro jeho praxi velmi cenné
a důležité.</p>

<p>Tak jako je člověku osudem přesně na minutu stanovena hodina zrodu a smrti,
určete i svému elementáru hned při kreačním aktu jeho životnost, tedy přesnou
hodinu smrti, kterou musíte na minutu bezpodmínečně dodržet i tehdy, kdybyste
své elementáry měli termínované třeba na několik roků. Proto učiníte dobře,
když si předem vše pečlivě vypracujete, abyste na nic nezapomněli. Jsou-li Vaši
elementárové tak stvořeni a zhuštění, že s&nbsp;nimi můžete hovořit jako
s&nbsp;lidmi, budou Vás přemlouvat, dokonce Vám i hrozit, abyste je nezničili.
Za žádných okolností nesmíte na nějaké sliby nebo výhrůžky přistoupit. Dříve
nebo později byste stejně nad nimi ztratili svou moc a nadvládu a elementárové
by se Vám pak bohužel stali velmi osudnými. I tehdy, když Vám elementárové
věrně sloužili a Vy jste si je oblíbili, musíte lhostejně, přímo chladnokrevně
přistoupit k&nbsp;zničujícímu aktu, jakmile udeřila stanovená hodina smrti.
Nelítostně musíte zahájit rozkladný proces, jako byste měli v&nbsp;úmyslu
provést jakoukoliv jinou magickou operaci.</p>

<p>Jak důležité je stanovení úmrtní hodiny elementára, vysvítá i z&nbsp;toho,
že v&nbsp;případě, kdybyste měli být sami odvoláni z&nbsp;tohoto světa, aniž by
životnost Vašeho elementáru byla dovršena, ten se sám ve stanovenou hodinu
rozpadne, i kdybyste z&nbsp;astrální úrovně měli možnost zahájit
v&nbsp;akášické sféře rozkladný proces, ovšem za předpokladu, že se o něj
budete ještě zajímat. Jak to lze provést, o tom se zmiňovat nebudu, protože to
by velmi překročilo obsah tohoto díla. Na astrální úrovni Vám to však, jako
uvědomělému mágovi, bude automaticky jasné.</p>

<p>Kdyby v&nbsp;takovém případě Váš elementár nebyl termínován, to znamená, že
jeho úmrtní hodina nebyla předem přesně stanovena, žil by po odchodu mága
z&nbsp;tohoto světa celá staletí a byl by stále života schopen. Mezitím by se
z&nbsp;něho stalo strašidlo, mučící duch nebo upír a za všechny zlé činy, které
by potom natropil, by byl odpovědný jeho stvořitel, tedy mág.</p>

<p>Nyní může třeba někdo prohodit otázku, kolik takových a podobných elementárů
si mág může pořídit. Má na vůli rozhodnout sám, kolik si jich chce stvořit pro
sebe a kolik jich potřebuje pro jiné. Někteří mágové mají celou řadu
elementárů, kteří jím věrně slouží a plní svědomitě všechny dané úkoly, pro
které byli stvoření. Tak např. může mág mít elementáry, kteří ho předem
upozorní na každé blížící se nebezpečí, jiní opět, kteří ho chrání, opět
takoví, kteří pro něho zprostředkují různé zprávy atp. Nemělo by význam citovat
zde veškeré možnosti, protože jsou vesměs úplně individuální a závisejí na
přání, která si mág přeje mít jimi uskutečněna.</p>

<p>V&nbsp;elementární magii vězí také původ všech mluvících obrazů, sloupoví a
soch v&nbsp;chrámech antických národů. I báje o oživeném Golemu, kterého měl
stvořit moudrý Rabbi Löw v&nbsp;Praze, spočívá na stvoření elementárů. Jenomže
v&nbsp;případě Golema došlo ke stvoření rituálně na podkladě kabaly. Tato
okolnost je známa každému, kdo se v&nbsp;kabalistické mystice dobře vyzná. Syntéza
je však táž, jak ji uvádím v&nbsp;této metodě.</p>

<h3>Metoda třetí</h3>

<p>Dříve než popíši praxi třetí metody, musím podotknout, že je známa pouze
jedincům a i v&nbsp;Orientu jí málokterý zasvěcenec používá. Rozhodne-li se
tady mág, provádět prakticky i tuto třetí metodu, musí samozřejmě dbát na vše,
co jsem až dosud o tvoření elementárů uvedl a doporučil.</p>

<p>Musí si především založit pracovní plán a dobře uvážit účel elementára, tj.
jeho úlohu, o které si učiní jasný obraz. Dále musí brát zřetel i na tvar, pro
který se rozhodne, a dbát i na to, zdali chce stvořit mužskou či ženskou anebo
podvojnou bytost. Musí zároveň určit vhodné jméno a pečlivě zaznamenat. Nesmí
zapomenout na stanovení životnosti elementára a to přesně den a hodinu.
Půjde-li o elementára pro mágovu vlastní potřebu, nechá projekci projít
vlastním tělem, stvoří-li elementára pro druhou osobu, provede projekci přímo
z&nbsp;univerza. Také si poznamená způsob, jakým bude elementára přivolávat,
zdali rituálem, formulí, gestem apod. Dále, na co ho chce poutat, zdali na
loutku nebo na nějaký předmět, talisman nebo pentakl. I místo úschovy musí pro
svého elementára určit předem, aby nepřišel do styku s&nbsp;jinými osobami.
Když toto vše dobře uvážil, promyslel a zaznamenal tak, aby o celém plánu
přesně věděl, přikročí k&nbsp;vlastní praxi.</p>

<p>V&nbsp;této tj. třetí metodě vylíčím elementára, který je určen pro mágovu
vlastní potřebu a byl stvořen projekcí ohnivého živlu.</p>

<p>Na kus papíru nakreslete kruh a do jeho středu dva protilehlé čtverce, takže
obdržíte pravidelný osmiúhelník, který naznačuje, že jde o symbol čtyř živlů a
jejich pozitivní a negativní účinnost. Samotný kruh znázorňuje všeobsahující
akášický princip, z&nbsp;něhož všechny čtyři živly vzešly. Střed úhelníku
opatřete libovolným znamením, jakožto symbol elementára. Papír, na kterém
kresbu provedete, musí být tak velký, aby stvořený elementár mohl pohodlně stát
uprostřed osmiúhelníku, tedy na jeho znaménku. Tutéž kresbu vyryjte do malého
kulatého předmětu, nejlépe na měděnou, stříbrnou nebo zlatou destičku (i jiný
kov se pro tento účel hodí), o velikosti jednoho centimetru v&nbsp;průměru.
V&nbsp;případě nedostatku kovu musel by postačit i kousek dřeva.</p>

<p>Ryteckou práci proveďte nejlépe ostrým předmětem na kovové destičce, tím
spíše, má-li elementár mít delší životnost. Lámové z&nbsp;Tibetu takto pracují
a nazývají velkou kresbu velkým kylichorem a malou rytinu malým kylichorem,
který popřípadě nosí tajně stále u sebe. Jenomže v&nbsp;Tibetu nekreslí, jak
zde pravím, velký kylichor na papír, nýbrž zhotovují ho na osamělém, nikomu
přístupném místě z&nbsp;nasbíraných kamenů. Stavba takového velkého kylichoru
má potom průměr 3–4m. Pro naše účely však postačí nakreslit velký kylichor na
papír červeným inkoustem, tuší nebo jinou nesnadno smazatelnou tekutinou.</p>

<p>Jakmile jste skončili přípravné práce, můžete započít s&nbsp;tvořením
elementára. Usedněte pohodlně do ásany, rozložte před sebe kresbou opatřený
papír a položte malý kylichor přesně doprostřed velkého kylichoru.
V&nbsp;okamžiku, kdy jste pustili malý kylichor z&nbsp;ruky, vyslovte jméno,
které jste pro elementár zvolili. Malý kylichor Vám budiž jen počátečním
opěrným bodem při projekci živlů. Plícemi a póry vdechujte živel ohně, který
můžete buď hned ve svém těle svým přáním impregnovat nebo až dodatečně oživit
svou představivostí, když jste ho projektovali z&nbsp;těla navenek. Kdo by
chtěl dosáhnout rychlejších úspěchů, může využít obou možností.</p>

<p>Nyní projektujte jedním z&nbsp;výchozích bodů svého astrálního těla živel
ohně navenek a soustřeďte ho tak, že obsah z&nbsp;celého těla stlačíte do malé
ohnivé jiskřičky. Tuto ohnivou jiskřičku nebo tento stlačený ohnivý živel
upoutejte svou vůlí nebo svou imaginací na povrch svého malého kylichoru. Tento
experiment opakujte alespoň sedmkrát, koncentrujte a nahromaďte živel na povrch
malého kylichoru, spojte jednu koncentrovanou jiskřičku s&nbsp;druhou, takže se
bude zvětšovat a po sedmém opakování experimentu bude mít již velikost malého
plaménku, asi jako plamen svíčky.</p>

<p>Unavilo-li Vás cvičení, můžete plamének na základě odesílací nebo
uschovávací metody umístit až tam, kde elementára budete přechovávat. Může to
být případně ve zdi nebo na jiném, těžko přístupném místě. Malý kylichor
z&nbsp;velkého kylichoru vyjměte, rovněž ho dobře uschovejte a nebo, je-li Vám
to milejší, stále ho noste u sebe. Velký kylichor složte a uschovejte, čímž
jste zakončili první úsek práce.</p>

<p>Při druhém pracovním úseku potřebujete velký kylichor pouze před sebe
rozprostřít, položit do jeho středu malý kylichor a přivolat bytost, jménem jí
daným, načež se na povrchu malého kylichoru objeví plamen. Opakujte projekci se
živlem ohně a zvětšujte plamen každým dalším nakupením ohnivého živlu.</p>

<p>Jestliže plamen dosáhl tímto způsobem žádoucí velikosti elementára, můžete
imaginárně přeměnit plamen v&nbsp;potřebný tvar, čímž jste elementára
dohotovili. Živlem ohně ho nabíjejte ještě delší dobu, abyste v&nbsp;něm
dosáhli větší intenzity. Čím častěji budete cvičení opakovat, tím působivější
bude Váš elementár.</p>

<p>Práce s&nbsp;elementárem, stvořeným tímto způsobem je táž, jak ji popisuji
v&nbsp;obou předcházejících metodách, pouze nabíjení se děje vždy ve velkém
kylichoru a při volání postačí použít rituálu nebo vzít k&nbsp;ruce malý
kylichor a udělit elementáru potřebný rozkaz.</p>

<p>Této metody se užívá v&nbsp;Tibetu a tamější mágové nazývají své elementáry
yidamy. Zrušení yidamů se provede rozkladným procesem pomocí imaginace, podle
návodu metody první a druhé, jestliže jste si ovšem nesestavili individuálně
jiný způsob rozkladu. Upotřebení takového elementáru je tak mnohostranné, že
není možno zmínit se zde o všech možnostech.</p>

<p>Jsou např. yidamy, jež byli stvořeni k&nbsp;léčení nemocných,
k&nbsp;přenášení předmětů, k&nbsp;doručování a zprostředkování zpráv žákům a
přátelům. Dále tací, kteří ochrání mága na každém kroku a v&nbsp;každé době,
kteří jiné osoby ovlivňují atd. atd. Vše se řídí přáním mága.</p>

<p>Nedoporučuji yidam přetěžovat několika úkoly zároveň. Nejlépe je utvořit u
takového elementára pouze jedinou schopnost a jediný okruh účinnosti. I zde
musíte přesně dodržovat životnost. Můžete si, přejete-li si to, pořídit několik
takových yidamů.</p>

<p>Zasluhuje ještě zmínky, že stejným způsobem mohou být utvořeni yidami
k&nbsp;projekci živlů a dokonce jeden a týž yidam všemi čtyřmi živly.
V&nbsp;posledně jmenovaném případě se však při projekci nezačíná se živlem
ohně, nýbrž se zemí, potom s&nbsp;vodou, nato se vzduchem a naposled
s&nbsp;ohněm. Tím jsem podrobně popsal postup třetí metody.</p>

<h3>Metody čtvrtá</h3>

<p>I při této metodě můžete pracovat s&nbsp;velkým a malým kylichorem, jak je
uvedeno v&nbsp;metodě třetí, pouze s&nbsp;tím rozdílem, že si hned zpočátku
imaginárně představíte dokonalý tvar elementáru. Takto utvořený elementár je
okamžitě hotov, avšak jeho sílu a působivost musíte častým opakováním projekce
živlů prohloubit.</p>

<p>Tato metoda je sice obtížnější, ale zkušený mág, mající dobrou imaginaci, ji
rovněž snadno ovládne. V&nbsp;Orientu si mágové tvoří elementáry, tedy yidami i
tímto způsobem, při čemž jim obrazy démonů a bohů slouží jako pomůcky při
jejich představivosti.</p>

<p>Všechny ostatní podmínky, jako určení životnosti, nabíjení, pojmenování,
volání, ukrytí, působivost, účel, rozkladný proces jsou tytéž, jako u
předcházejících tří metod.</p>

<h3>MAGICKE OŽIVENÍ OBRAZŮ</h3>

<p>K&nbsp;oněm čtyřem metodám, týkajícím se tvoření elementárů, náleží ještě
metoda magického oživení obrazů. Začasté se praví, že obrazy, zejména na
místech kultů, obrazy světců, sochy atd. magicky září a vyvolávají u svých
ctitelů a zbožňovatelů zázračné účinky na těle, duši a duchu. Božský klid,
mírnost a náboženské cítění, které obestře návštěvníky kostelů a poutních míst
je zajisté každému dostatečně známo, takže se o něm nemusím zmiňovat šířeji. I
veškerá zázračná uzdravení na poutních místech, která byla částečně dokázána i
vědecky, v&nbsp;základě zůstala však nevysvětlena, je třeba připsat oživení
obrazů a soch. Zvláštní ovzduší, které takové objekty obestírá, přispívá
k&nbsp;jejich záření a bylo způsobeno pozorností nebo zbožňováním tisíců
obdivovatelů a věřících. Toto oživení obrazů a soch svatých se děje zcela
bezděčně.</p>

<p>Magie však zná také způsob vědomého oživování obrazů apod., pro který
v&nbsp;dalším uvádím velmi dobrý a praktický návod.</p>

<p>Vědomé magické oživení obrazů náleží, jak jsem již podotkl, k&nbsp;metodám o
tvoření elementárů, při čemž zůstává stejné, jedná-li se o obraz obyčejný či
svatý. Syntéza zůstane táž, pouze záření a účel mohou být odlišné.</p>

<p>Předně Vám musí být známo, že nesmíte oživovat obrazy, jejichž originál
dosud žije. Zmíněné osobě byste totiž v&nbsp;důsledku toho, že Vás s&nbsp;jejím
tělem, duší a duchem spojuje páska sympatie, mohli škodit. Utvořili byste totiž
věrný obraz, který by byl neviditelnou tajemnou páskou sympatie
s&nbsp;originálem spojen. I takové obrazy nemají být oživovány, které mohou
vyvolat nečisté motivy, jako např. ženské akty a pod. V&nbsp;takových případech
by se mág vydával v&nbsp;nebezpečí, že by vyvolal elementára, který by ho
přepadával jako upír, inkubus nebo sukkubus. Také si tímto způsobem nepořizujte
elementáry, kterými byste snad chtěli ukájet své vášně. Na tato opatření musí
bezpodmínečně dbát každý, kdo se chce zabývat oživováním obrazů. Vizte nyní
nezbytnou praxi.</p>

<p>Připadla-li Vaše volba na olejomalbu, kterou hodláte oživit, nepotřebujete
sice k&nbsp;tomu fluidický kondenzátor, ačkoliv ten do jisté míry přispívá
k&nbsp;zesílení a rychlejšímu tvoření elementáru. Vystřihněte kousek sacího
nebo lepenkového papíru o velikosti zarámovaného obrazu, napusťte ho fluidickým
kondenzátorem a nechte ho dobře zaschnout. Když je tato malá pomůcka
připravena, otevřte zadní část obrazu a položte papír se zaschlým kondenzátorem
přímo na zadní stranu malby. Nezáleží na tom, zdaje to plátno, hedvábí, papír
nebo jiný materiál. Dejte přes to kus obyčejného papíru, připevněte hřebíky
nebo lepicí páskou. Kartonovým papírem můžete zadní část rámu ještě pojistit, čímž
zabráníte vnikání prachu. Tím jste připravili obraz k&nbsp;oživení. Umístěte ho
buď na stěně nebo ho nechte stát před sebou na stole.</p>

<p>Nyní utvořte vlastní imaginací mentální tělo, které musí tvarem a velikostí
přesně odpovídat zvolenému obrazu. Máte-li před sebou obraz, na němž je
zobrazena pouze část nohy, musíte chybějící myšlenkově doplnit. Je-li naproti
tomu Váš obraz menší, než vyžaduje normální velikost např. je-li to malá
fotografie, musíte i na tuto okolnost brát při práci náležitý zřetel. Ostatní
postup je týž, jak uvedeno v&nbsp;metodě druhé, týkající se tvoření elementárů
pomocí voskové loutky.</p>

<p>Když jste do obrazu vložili imaginární představou mentální tělo, zaveďte tam
rovněž svou imaginací příslušné vlastnosti ducha, kterými jsou: vůle, intelekt,
cit a vědomí. Následuje imaginace obalu mentálního těla, což dokážete rovněž
svou představivostí. Do tohoto obalu koncentrujte schopnosti, okruh působnosti,
zkrátka vše to, co se Vám zdá být žádoucí.</p>

<p>Jde-li o elementára, kterého potřebujete pro jiné osoby, nesmí projekce
živlů projít Vaším tělem, nýbrž potřebný živel musíte čerpat přímo
z&nbsp;univerza. Jde-li však o obraz, který si chcete oživit pro vlastní
potřebu, uděláte dobře, provedete-li projekci živlů vlastní tělem. Do svého
obrazu můžete včlenit buď jediný živel nebo i všechny čtyři živly včetně
akášického principu. Hodláte-li pracovat se všemi živly, musíte si při jejich
projekci počínat právě tak, jako byste tvořili dokonalého člověka.</p>

<p>Jakmile jste provedli projekci živlů do svého astrálního těla a včlenili do
obrazu určitou hustotu, přivolejte ho k&nbsp;životu. Způsob přivolání
k&nbsp;životu je tentýž, jak uvedeno v&nbsp;druhé metodě s&nbsp;voskovou
figurkou. I způsob zrušení může být stejný za předpokladu, že jste si
nepřipravili jinou metodu, která by Vám individuálně lépe vyhovovala. Mág učiní
dobře, když po několikerém opakování experimentu neponechá elementár
v&nbsp;obraze, nýbrž ho uschová třeba za obrazem ve zdi.</p>

<p>Jestliže mág svůj obraz oživil, může ho nechat vystoupit a použít uvedeným
způsobem pro svoji potřebu. Ponechá-li však elementára v&nbsp;obraze, může se
stát, že se elementár zhustí natolik, že se stane viditelným i nezasvěceným
osobám. Radím každému, aby se s&nbsp;těmito věcmi nevychloubal a praktiky,
které provádí, přísně tajil, nechce-li si přivodit pověst černého mága nebo kouzelníka.</p>

<p>Stejným způsobem se dají oživit sochy, busty a pod., jenomže by kondenzátor
musel být vpraven přímo do busty a není-li to možné, tedy by busta musela být
zevně natřena fluidickým kondenzátorem a kondenzátor by na ní musel důkladně
zaschnout.</p>

<p>Několika příklady jsem zpracoval důležitou kapitolu praktické magie, na
jejímž základě si může každý mág vypracovat ještě další metody. Uznal jsem za
vhodné uvést pouze tyto čtyři metody, jejichž způsob upotřebení bude zajisté
každému jasný. Předem budiž řečeno, že se žákovi, který svědomitou prací nemá
všechny dosavadní stupně za sebou, nikdy nepodaří stvořit dokonalou elementární
bytost. Tímto upozorněním uzavírám sedmý stupeň této učebnice.</p>

<h3>Souhrn všech cvičení VII. stupně</h3>

<p><b>I. Magický výcvik ducha</b></p>

<p>Rozbor ducha se zřetelem na vlastní praxi</p>

<p><b>II. Magický výcvik duše</b></p>

<p>Vývin astrálních smyslů pomocí živlů a fluidických kondenzátorů:<br>
a) jasnovidnost<br>
b) jasnosluch<br>
c) jasnocit</p>

<p><b>III. Magický výcvik těla</b></p>

<p>1. Tvoření elementárních bytostí na podkladě čtyř různých metod<br>
2. Oživování obrazů magickou cestou</p>

<p><i>Konec sedmého stupně.</i></p>

<p>&nbsp;</p>

<h2 align=left style='text-align:left'>Stupeň VIII. – Magický výcvik ducha</h2>

<p>V&nbsp;tomto stupni projednám kapitolu, která je pro další postup
v&nbsp;magii velmi důležitá, neboť objasňuje tak zvané opouštění hmotného těla.
Pod tím se rozumí přemísťování těla mentálního, později i astrálního
z&nbsp;těla hmotného.</p>

<p>Každý mág, který v&nbsp;magii pracoval až dosud opravdu svědomitě, musí mít
i tuto schopnost, která mu umožní, aby své fyzické tělo kdykoliv libovolně
opustil a svým mentálním tělem překlenul největší vzdálenosti, navštívil
všechny světadíly, octl se krátce řečeno v&nbsp;mžiku všude tam, kde si přeje
být.</p>

<p>Tato na pohled složitá schopnost je pro mága, jenž se v&nbsp;ní dobře
vycvičil, velmi jednoduchá. Jako holubice opouští snadno svůj holubník, právě
tak bez obtíží a bez překážek se mág vymístí ze svého hmotného těla, aby byl
v&nbsp;témže okamžiku tam, kde co chce vidět, slyšet a vnímat. Tuto schopnost
si neosvojuje snad jen proto, aby ukojil svou zvědavost a viděl dopodrobna vše,
co se na tom kterém místě děje, nýbrž touto schopností přispívá především
k&nbsp;blahu svých bližních.</p>

<p>Hmota mu není překážkou, pro jeho ducha není času ani prostoru a on může,
přeje-li si to, v&nbsp;jediném okamžiku přelétnout celou zeměkouli. Odpoutáním
mentální těla od hmotného se může volně pohybovat nejen na naší planetě, ale
podle své zralosti může se svým mentálním tělem vyhledat i jině sféry. Tímto
způsobem pozná celé univerzum a v&nbsp;jeho jednotlivých sférách může do určité
míry být i prospěšný. Poznat celé univerzum, tedy makrokosmos, má a musí být horoucím
přáním každého mága a je ostatně i pravým účelem mentálního tj. duchovního
putování.</p>

<p>O této schopnosti a o všem, co s&nbsp;ní souvisí, dalo by se teoreticky
mnoho říci. Ježto jde ale v&nbsp;tomto díle o praktickou učebnici, nebudeme se
líčením zkušeností a zážitků zbytečně zdržovat, neboť ty musí získávat konečně
každý mág sám, aby se jednak přesvědčil a jednak, aby byl pro eventuální
poslání dostatečně připraven. Věnujme tedy raději pozornost hned praktické
části, týkající se vývinu mentálního putování, které je jakýmsi druhem
přemístění vědomí, výstižněji řečeno přemístění ducha.</p>

<p>Doporučuji, aby mág absolvoval nejdříve několik průpravných cvičení, které
ho na vlastní praxi mentálního putování náležitě připraví. Jedním
z&nbsp;důležitých předběžných cvičení je např. toto:</p>

<p>Usedněte v&nbsp;ásaně před zrcadlo, v&nbsp;němž se vidíte v&nbsp;normální
velikosti.</p>

<p>U velkého zrcadla udržujte mezi tělem a zrcadlem menší vzdálenost, kdežto u
malého zrcadla musí být vzdálenost větší, aby v&nbsp;něm žák viděl svou věrnou
podobu.</p>

<p>Několik minut se v&nbsp;zrcadle pozorujte, načež zavřete oči a v&nbsp;duchu
si věrně představujte svůj obraz. Dokážete-li vštípit své představivosti přesně
všechny tahy obličeje a celé své podoby, jděte dále. Není-li tomu tak, opakujte
toto cvičení tak dlouho, až se Vám podaří představit si v&nbsp;duchu všechny
podrobnosti Vaší zrcadlové podoby. Přitom si bedlivě všímejte zejména podoby
hlavy a výrazu obličeje.</p>

<p>Jestliže se Vám trpělivým cvikem podařilo představovat si v&nbsp;originále
svůj věrný obraz, přemístěte své vědomí do této zrcadlové polohy tak
intenzivně, že se tam budete přímo pociťovat. Účelem tohoto přemístění vědomí
je, naučit se pozorovat své tělo ze zrcadlové podoby. Setkává-li se Vaše snaha
s&nbsp;úspěchem, pozorujte ze zrcadlové podoby postupně i všechny předměty,
které jsou v&nbsp;zrcadle viditelné. Protože Vám to zpočátku půjde jistě velmi
těžko, vezměte na pomoc sílu své představivosti a svědomitě si imaginujte
předměty, jež se ve Vaší blízkosti nachází.</p>

<p>Po nějaké době pilného cvičení nebude Vám již činit obtíže postřehnout po
přemístění vědomí do Vaší zrcadlové podoby ihned vše přesně tak, jak byste to
pozorovali fyzickým zrakem. Jakmile jste si osvojili i tuto schopnost, jste pro
mentální putování dostatečně připraveni.</p>

<p>Nedoporučuji žákovi, aby přikročil k&nbsp;tomuto experimentu bez absolvování
uvedených průpravných prací, ježto odpoutáváním vědomí od fyzického těla by se
mohly u slabších osob vyskytnout různé poruchy vědomí. Tato výstraha je proto
rozhodně namístě a jen žáci, kteří mohou s&nbsp;klidným svědomím říci, že
ovládají všechna cvičení dosavadních stupňů, mohou se bez obav odvážit jak
tohoto cvičení, tak i všech dalších prací.</p>

<p>K&nbsp;cvičení mentálního putování již nepotřebujete hmotné zrcadlo a budete
pracovat nyní takto: Zaujměte svou normální pozici v&nbsp;ásaně a soustřeďte se
na svého ducha. Myslete při tom, že je to Váš duch, který vše vidí, slyší a
postřehuje a že se může neodvisle od času a prostoru pohybovat tak volně, jako
by byl spojen s&nbsp;fyzickým tělem. Takto si musíte počínat před každým
mentálním putováním. Čím více jde Vaše meditace do hloubky, čím větší je Váš
pocit a Vaše jistota, že Váš duch nemá překážek a že může dle Vaší vůle
z&nbsp;Vašeho těla volně vystupovat, tím rychlejšího úspěchu dosáhnete
v&nbsp;mentálním putování.</p>

<p>Máte-li po tomto meditování, které vyžaduje denně jen několik minut času,
vnitřní pocit volnosti a odpoutanosti, představujte si, že vystupujete ze svého
těla, jako ze skořápky a že vedle něho stojíte. Svým duchem se musíte umět tak
dalece přenést do svého vědomí, že máte pocit, že vedle svého těla stojíte i
tělesně, podobně, jako když vyklouznete ze županu nebo jiné součástí oděvu.
Právě tak se, za pomocí imaginace, odehrává celý postup. Představivost
vlastního ducha ve tvaru a velikosti svého těla jste dostatečně nacvičovali
před svou podobou v&nbsp;zrcadle.</p>

<p>Nyní se snažte pohlížet na své tělo, jako by toto nepatříc k&nbsp;Vám,
sedělo ve své pozici. Tento vědomý stav nepřipoutanosti jakož i ono prodlévání
samých vedle sebe vícekrát opakujte, při čemž považujte za první úlohu důkladné
pozorování těla. Očima se snažte postřehnout na svém těle každou maličkost jako
např. výraz obličeje se zavřenýma očima, klidný a pravidelný dech, oděv, místo,
na němž Vaše tělo spočívá atd. Na začátku záleží samozřejmě vše, jak již bylo
podotknuto, na síle Vaší představivosti, ale později si to již nebudete muset
namlouvat.</p>

<p>Máte-li po opakovaném cvičení absolutní jistotu, že stojíte vědomě vedle
svého těla a že ho pozorujete, obraťte svůj zřetel na své bezprostřední okolí,
při čemž Vám bude imaginace rovněž dobrým pomocníkem. Po skončení cvičení se
vždy do těla vraťte tak, jako kdybyste vklouzli do šatů, probuďte se a
přesvědčte se, zdali vše to, co jste si imaginárně představovali, skutečnosti
také odpovídá. V&nbsp;imaginaci musíte být tak vycvičeni, že Váš představovaný
duch vnímá všechny předměty místnosti právě tak dobře a pravdivě, jako byste je
pozorovali fyzickým okem.</p>

<p>Můžete-li po vytrvalém a častokrát opakovaném cvičení mluvit o úspěchu,
jděte opět o krůček dále. Znovu se uveďte vedle svého těla, nezůstaňte však
stát na jednom místě, nýbrž pokuste se po způsobu malých dětí udělat několik
krůčků sem a tam a sice tak, jako byste byli na svém těle závislí. Vlastní
lehkost a pocit bezčasovosti a bezprostorovosti rády svádí k&nbsp;tomu,
pohybovat se hned velkými kroky, na které Vaše tělo normálně není zvyklé.
Z&nbsp;počátku je lépe se tomu vyhnout, abyste dokázali dokonalé odpoutání
mentálního těla. Důležité při tom je mít stále pocit připoutanosti k&nbsp;zemi.</p>

<p>Teprve později po nesčíselných pokusech a cvičeních můžete využít zákonů
mentální sféry. Daří-li se Vám pozvolné chození po cvičební místnosti, otevřte
dveře, jako byste byli ve svém fyzickém těle a pokuste se, krok za krokem,
z&nbsp;místnosti odcházet. Nejdříve jenom do předsíně nebo do vedlejší
místnosti, kde si rovněž imaginárně představíte předměty, které po skončení cvičení,
tedy navrácení se do hmotného těla, porovnáte se skutečností.</p>

<p>Máte-li jistotu, že se můžete ve svém mentálním těle pohybovat právě tak,
jako ve hmotě, jste schopni jít dále. Cvičení dělá Mistra a tajemství
mentálního putování spočívá jen ve vytrvalém cvičení! Nemohu dosti zdůraznit,
jak důležitá jsou všechna tato cvičení, neboť jsou předběžným stupněm
k&nbsp;přemísťování astrálního těla, což je známo pod tak zvanou extází, kde se
nejen duch, ale i duše spolu s&nbsp;duchem od těla oddělí. O tom podávám žáku
podrobné vysvětlení ještě v&nbsp;kapitole, týkající se magického výcviku duše.</p>

<p>Dokážete-li se pohybovat ve vlastním bytě svým duchovním tělem právě tak
dobře, jako fyzicky, můžete se již odvážit i kratších procházek mimo své
obydlí. Vyhledejte např. byt svých sousedů nebo navštivte známé a přátele,
kteří jsou za prvé ve Vaší bezprostřední blízkosti a za druhé, které dobře
znáte.</p>

<p>Když jste po několika pokusech získali určité zkušenosti, sbírejte vedle
rozpoznávání předmětů i jiné poznatky a dojmy. Těmito cviky vyškolíte své
vědomí tak znamenitě, že svým mentálním tělem postřehnete smyslové dojmy
sluchu, zraku a vjemu stejně tak, jako kdybyste byli přítomní fyzickým tělem.
Podmínkou toho jsou nepřetržitá cvičení ve školení mentálního putování.</p>

<p>Pokračujte tím, že navštívíte své známé a přátele, abyste viděli, čím se
právě zabývají. Toho či onoho přistihnete při nějaké každodenní práci, při čemž
Vám z&nbsp;počátku může opět napomáhat Vaše představivost. Abyste poznali,
zdali se smyšlený děj kryje se skutečností, potřebujete si představit, že
osoba, kterou jste viděli v&nbsp;mentálním těle, koná něco jiného, popřípadě
protichůdného.</p>

<p>Daří-li se Vám tato imaginace stejně dobře, odporuje ale skutečnosti, je to
nejlepší důkaz, že není směrodatné ani jedno, ani druhé a že obojí je zatím jen
smyšlenkou. V&nbsp;tom případě ještě nejste tak dalece vycvičeni a musíte cviky
stále opakovat, až se Vám podaří rozpoznávat skutečnost od smyšleného. Nejdříve
budete jen pociťovat, že představované je opravdu skutečností, což znamená, že
smysly přešly z&nbsp;hmotného těla již do mentálního. Později odpadnou veškeré
obavy, neboť v&nbsp;tom získáte jistotu a rozpoznáte přesně, zdali viděné,
slyšené a pociťované je v&nbsp;mentálním těle skutečnost nebo smyšlenka.</p>

<p>Po dlouhodobém cvičení se tato schopnost stane každému mágovi běžnou a
kamkoliv své mentální tělo přemístí, postřehne přesně to, co stávajícím poměrům
také skutečně odpovídá.</p>

<p>Jsou-li Vaše pokroky takové, že můžete jako u normální chůze podnikat delší
procházky aniž by Vás přepadávala únava, stáváte se teprve zralými zabývat se
zákony bezčasovosti a bezprostorovosti, nikoliv dříve.</p>

<p>Uvedeným způsobem se tedy oddělte od svého hmotného těla a myslete si, že
nejste vázáni ani časem ani prostorem. V&nbsp;mentálním těle meditujte, že se
tak můžete v&nbsp;mžiku ocitnout všude tam, kde si přejete být. Tohoto pevného
přesvědčení dosáhnete častým a hlubokým meditováním v&nbsp;mentálním těle.
Přejete-li si někde být přítomni mentálním tělem, stačí pouze, abyste si
přestavili, že tam již jste a v&nbsp;témže okamžiku tam také skutečně budete.
Při větších vzdálenostech dosáhnete v&nbsp;této schopnosti uspokojivé
plynulosti teprve po dlouhém a trpělivém cvičení a častým přemísťováním se do
toho kterého místa.</p>

<p>Mezitím musíte ovšem vyhledávat také místa, která jsou Vám osobně známa.
Teprve tehdy, když jste se dokonale přesvědčili, že dokážete svými smysly vše
obsáhnout, ať se Vaše mentální tělo ocitne kdekoliv a to i v&nbsp;největší
vzdálenosti a v&nbsp;každé denní době, můžete vyhledat místa, jež jsou Vám
úplně neznámá. Tamější smyslové vjemy ve Vás nevzbudí nejmenší pochyby o tom,
že to, co jste tam viděli, slyšeli a vnímali by neodpovídalo skutečnosti.
Musíte vytrvale a pilně cvičit, než si zvyknete na cizí dojmy. Vyhledávejte
proto svým mentálním tělem tropické krajiny, mořské břehy, velkoměsta,
přemístěte se na dálný sever i jih, zkrátka všude tam, kam Vás to láká a co si
Vaše srdce přeje vidět. Po dalších neúnavných cvičeních se Vám stane již
běžným, abyste viděli, slyšeli a pocítili vše, kamkoliv se přemístíte.</p>

<p>Mentální putování neslouží jen k&nbsp;tomu, abyste všude tam, kde se na zemi
octnete, vše postřehli, co se v&nbsp;přítomné době právě děje, nýbrž má také za
účel tam působit. Tak např. můžete svým mentálním zrakem rozpoznávat nejen
každou chorobu, ale máte zároveň možnost různé nemoci přímo na místě léčit a
jinak příznivě uplatňovat svůj vliv. Veškeré úspěchy a práce, které jste se
učili tvořením elementálů, můžete dokázat přemísťováním svého mentálního těla.</p>

<p>Když jste konečně na základě mentálního putování na celé zeměkouli jako doma
a fyzický svět Vám nemůže poskytnout již nic nového, pokuste se o to, vyhledat
svým mentálním tělem i jiné úrovně, abyste vešli do styku i s&nbsp;tamějšími
bytostmi a získali tímto způsobem i znalosti, o nichž průměrný člověk nemůže
mít nejmenší potuchy.</p>

<p>Odebrání se do jiné sféry je velmi jednoduché. Potřebujete se totiž na
sféru, kterou hodláte svým mentálním tělem navštívit, pouze myšlenkově zaměřit,
načež budete v&nbsp;témže okamžiku jakoby uchopeni vírem a kolmo jakýmsi
trychtýřem zdviženi do výše. Rovněž přechod z&nbsp;našeho hmotného světa na
jinou sféru se děje tak rychle, jako byste v&nbsp;mžiku obletěli celou
zeměkouli.</p>

<p>Protože v&nbsp;tomto směru musí mág získat své vlastní zkušenosti, bude
lépe, když mu o tom nic bližšího nesdělím. Při cvičeních, týkajících se
mentálního putování, bude mága zpočátku přepadávat nepřekonatelná ospalost,
vůči které se musí veškerou silou bránit. Je to tím, že oddělováním mentálního
těla se spojovací tj. životodárná páska mezi mentálním a astrálním tělem
uvolňuje, což pochopitelně vyvolává přemístění vědomí a svádí k&nbsp;ospalosti.
Ale nepřetržitým cvičením a také tehdy, když se vymísťování mentálního těla
stalo již zvykem, ustane i onen neblahý pocit ospalosti.</p>

<p>Ovládání schopnosti mentálního putování, jak ji zde popisuji, je nezbytnou
průpravou pro vymísťování těla astrálního, které vysvětluji a doprovázím
v&nbsp;další kapitole a to v&nbsp;magickém výcviku duše.</p>

<h3>Veliké „TEĎ“</h3>

<p>Kdo se propracoval ve vývinu až sem, musí úzkostlivě bdít nad svým myšlením,
zejména plastickým myšlením. Koncentrační schopnost, získaná dlouhými
houževnatými cviky, vyvolává v&nbsp;akáše plastickým myšlením pronikavé obrazy,
které jsou silně oživeny a usilují o realizaci.</p>

<p>Myslete proto vždy jen šlechetně a čistě a snažte se přeměnit své případně
vášně v&nbsp;dobré vlastnosti. Mágova duše musí ostatně být již tak
zušlechtěna, že mág již vůbec nedokáže myslit nepěkně a rovněž nedokáže někomu
něco zlého přát. Opravdový mág musí být stále přívětivý, laskavý a ochotný,
musí, kde je toho zapotřebí, přispět radou i skutkem a musí vždy jednat
velkoryse a ohleduplně, zachovávaje při tom naprosté mlčení. Dále musí být
prost ctižádostí, pýchy a vychloubačnosti. Všechny tyto a podobné vášně by se
v&nbsp;akáše zřetelně zrcadlily a jelikož akášický princip v&nbsp;sobě zahrnuje
analogii harmonie, činila by akáša mágovi v&nbsp;takovém případě největší
potíže, které by mu byly brzdou při jeho dalším vývinu a které by ho mohly, což
by bylo ještě horší, zcela znemožnit. Další vzestup by byl pak úplně vyloučen.</p>

<p>Stačí si pouze připomenout Bulwerův román „Zanoni“, ve kterém strážkyně
prahu není nikdo jiný než akáša, která se vždy včas postará o to, aby nezralému
a nešlechetnému nespadla nikdy velká mystéria do klína. I tehdy, kdyby je měl
před sebou natištěna, nebudou nic platná, neboť akáša dokáže takového člověka
vždy obestřít temnotou, nechá v&nbsp;něm vyvstat pochyby anebo ho osudově zle
pronásleduje, jen aby mu mystéria utajila. I kdyby stovky knih zveřejňovaly
všechna velká mystéria, nezralému zůstanou vždy nepřístupná.</p>

<p>Pravý mág není nábožensky zaujat, církevní a sektářské zabarvení je mu cizí.
Ví, že každé náboženství má svůj vlastní systém, který má vést k&nbsp;Bohu a
proto bude každé náboženství náležitě ctít. Ví rovněž dobře, že každá církev má
své nedostatky, pro které jí však neodsuzuje, neboť každé dogma odpovídá
zralosti jeho přívrženců.</p>

<p>Vývinem mág zraje a stává se schopným prohlédnout svým duchovním zrakem
každou myšlenku, každý skutek a čin, ať již náleží minulosti, přítomnosti či
budoucnosti. Na základě této schopnosti ho budou často přepadávat i svody, aby
odsuzoval své spolubližní. Tím by mág jednal protizákonně a vyvolal by určitou
disharmonii. Takový mág není dosti zralý a sám na sobě brzy pozná, že akáša
zastře jeho jasnovidné schopnosti a že maya (svět klamu) ho ošálí.</p>

<p>Mág musí vědět, že dobro i zlo mají svou jsoucnost a každé z&nbsp;nich plní
svůj úkol. Pouze tehdy smí mág člověka napomenout a vytknout mu případně i jeho
slabosti a nedostatky, když byl k&nbsp;tomu přímo vybídnut a ani tehdy nesmí
mít v&nbsp;úmyslu činit tím někomu výtky.</p>

<p>Opravdový mág přijímá život tak, jak se mu jeví. Z&nbsp;dobra se raduje a ze
zlého čerpá ponaučení, ale nikdy nevěsí hlavu. Vlastní slabosti jsou mu známy a
on se snaží je všemožně zvládnout. Myšlenky lítosti nepěstuje, protože by to
byly myšlenky negativní a proto činí dobře, když se jim vyhne. Tím, že své
chyby uznává a již je neopakuje, je jim učiněno zadost.</p>

<p>Bylo by proto nehoráznou chybou vracet se stále do minulosti a litovat toho
či onoho. Jen slaboch stále naříká a chce být politován. Pravý mág ví, že
přivoláváním obrazů z&nbsp;minulosti je oživuje a tvoří jimi nové příčiny,
kterými si sám klade nové překážky. Proto žije každý mág, pokud to jen jde,
výhradně přítomností a jen v&nbsp;nejkrajnějším případě se dotkne minulosti. Do
budoucností plánuje jen to nejnutnější. Zanechává veškerého snílkování a
horování, a neztrácí tím zbytečně těžko získané síly a nedává zároveň podvědomí
možnost a příležitost, aby mu kladlo v&nbsp;cestě nové překážky.</p>

<p>Mág pracuje na svém vzestupu vědomě, při tom však nezapomíná na své hmotné
povinnosti, které plní svědomitě právě tak, jako převzaté úkoly svého
duchovního rozvoje.</p>

<p>Sám k&nbsp;sobě ať je mág vždy přísný a neúprosný. Ať je vždy skromný a
pokud jde o jeho postup, ať je naprosto mlčenlivý. Akášický princip neznaje
času ani prostoru, působí stále jen v&nbsp;přítomnosti, neboť pojem času závisí
pouze na našich smyslech.</p>

<p>Každému mágovi mohu jen vřele doporučit, aby se co možná nejvíce přizpůsobil
akáše, ve které musí vidět ono veliké „TEĎ“, dle něhož musí myslit a jednat.</p>

<p>Koncentrační schopnost závisí se zřetelem k&nbsp;živlům na magické rovnováze
a je zároveň nejlepším měřítkem, jaké živly musí mág zvládnout ve svém
astrálním těle ještě dokonaleji. Může-li např. oheň mága astrálně ještě nějak
uchopit, nebudou se mu dobře dařit plastická vizuální imaginační cvičení. U
živlu vzduchu mu půjde těžko akustická koncentrace, u živlu vody bude pocitová koncentrace
pokulhávat a u živlu země to bude vědomí, které se mu dá jen těžko zvládnout. U
posledně jmenovaného živlu mu např. půjde hůře cvičení mentálního putování nebo
uvádění se do tranzu, kde je zapotřebí přemístit vědomí. V&nbsp;podobném
případě musí mág provádět intenzivněji taková cvičení, která příslušný živel
ovlivňují.</p>

<p>V&nbsp;provádění koncentračních cvičení musí mág stále pokračovat a náležitě
je prohlubovat. Známkou magické rovnováhy je, když se veškerá koncentrační
cvičení (vizuální, akustická, pocitová a s&nbsp;přemístěním vědomí) daří stejně
dobře.</p>

<p>Na tomto stupni vývinu musí mág být již schopen udržet v&nbsp;duchu
představu jakéhokoliv živlu alespoň 15 minut bez nejmenšího přerušení. Žádný
druh koncentrace se mágovi nesmí dařit lépe a rovněž tak nesmí mít raději ten
neb onen způsob koncentrace. V&nbsp;daném případě by to nasvědčovalo tomu, že
ještě nedosáhl absolutní rovnováhy živlů v&nbsp;těle, duši a duchu a musel by
bedlivým a houževnatým cvičením usilovat o to, aby magické rovnováhy stůj co
stůj dosáhl. Kdyby tak neučinil, byly by mu všechny nedostatky v&nbsp;další
duchovní práci jen na závadu.</p>

<p>Následuje magický výcvik duše osmého stupně, ve kterém popisuji kabalistické
OR a OB, vysvětluji elektrické a magnetické fluidum a uvádím i praktické návody
pro jejich zvládnutí.</p>

<h2 align=left style='text-align:left'>Stupeň VIII. - Magický výcvik duše</h2>

<h3>ELEKTRICKE A MAGNETICKE FLUIDUM</h3>

<p>V&nbsp;teoretické části tohoto díla pravím, že ze čtyř živlů, o kterých jsem
již vícekrát velmi podrobně hovořil, vznikají dvě základní fluida a to: fluidum
elektrické a magnetické. Elektrické fluidum pochází ze živlu ohně, magnetické
fluidum ze živlu vody. Vzdušný princip je mezi oběma fluidy živlem
vyrovnávacím. Živel země je obapolný a obsahuje tudíž obě fluida, takže je
elektromagnetický – uvnitř elektrický a zevně (na tzv. periférii) magnetický.
Tato dvě fluida působí zákonitostí, již popisovanou, ve všech sférách, dále
v&nbsp;mentální a astrální úrovni i v&nbsp;hmotné sféře. Jsou příčinou našeho
bytí.</p>

<p>Naším dalším úkolem bude poznat obě tato fluida a ovládat je. Jakmile se
totiž mágovi podaří je zvládnout, může jimi ve všech sférách všeho dosáhnout
bez ohledu na to, zda jde o mentální, astrální nebo hmotný svět. Účinnost
fluida v&nbsp;té či oné sféře je závislá na mágově zralosti, jak silně a
pronikavě dokáže příčinu vyvolat.</p>

<p>Pří práci se jmenovanými fluidy musí dbát dvou základních metod,
z&nbsp;nichž první je induktivní a druhá deduktivní. V&nbsp;tomto stupni se mág
naučí obě metody prakticky užívat. Nejdříve si probereme elektrické fluidum.</p>

<h3>Ovládání ELEKTRICKÉHO fluida – (induktivně)</h3>

<p>V&nbsp;úvahu přicházející cvičení můžete provádět vsedě nebo stoje, jak Vám
to individuálně půjde lépe. Zaujměte tedy svou pozici, zavřete oči a myslete
si, že je Vaše tělo duté a že se nacházíte uprostřed ohnivé koule, která
obestírá celé univerzum. Ohnivý živel si představujte v&nbsp;barvě žhavě bílé a
lesknoucí se, jako slunce. Cvičeními, týkajícími se projekce živlů, jste se již
učili pociťovat horko. Při této imaginaci budete teplo pociťovat na povrchu
svého těla zcela automaticky, aniž byste tomu museli věnovat zvláštní
pozornost. Expanzi ohnivého živlu musíte prožívat na vlastním těle.</p>

<p>Imaginárně si představujte, že univerzální ohnivý živel vhání a expanzivně
tlačí do Vašeho dutého těla světlo. Čím intenzivněji a ohnivěji si univerzální
ohnivou kouli dokážete představovat, tím více světla vniká ze všech stran póry
expanzivně do Vašeho těla, takže se celé Vaše tělo naplní přemírou světla.
Tlakovou sílu světla musíte v&nbsp;těle pociťovat a připadat si jako balón
naplněný světlem. Tlaková síla světla musí vnikat zvenčí dovnitř. Budete mít
při tom nezvyklý pocit plnosti, jako byste měli každým okamžikem explodovat.</p>

<p>Při tomto cvičení dýchejte klidně a pravidelně. Dynamická náplň světla Vás
bude totiž svádět k&nbsp;tomu, abyste zadržovali dech, což rozhodně nesmíte.
Jakmile se Vám tato světelná dynamika tj. nakupení světla daří a máte dojem, že
již každou chvilku může nastat exploze, budete mít zároveň pocit, jako by celé
Vaše tělo, zejména konečky prstů, byly nabity elektřinou. Tento pocit si dobře
zapamatujte, protože je to totiž ono elektrické fluidum mnou popisované.</p>

<p>Po zdařilém nakupení světla nechte imaginárně univerzální oheň pozvolna
uhasínat, až posléze úplně vyhasne. Zároveň imaginujte, aby i nakupené světlo
ochablo, síla napětí pozvolna slábla, až vše mimo Vás a ve Vás vybledne a
docela vyhasne. Tím jste zakončili první cvičení, týkající se induktivní metody
elektrického fluida.</p>

<p>Jestliže jste si po několika cvičeních osvojili dostatečnou zručnost a
dokážete snadno a kdykoliv si to přejete, utvořit v&nbsp;sobě elektrické
fluidum, impregnujte je nějakým přáním. Stačí, když si při tom budete
představovat, že ve Vás nakupené světlo, lépe řečeno ve světle se nacházející
elektrické fluidum, povzbuzuje a posiluje Vaše aktivní síly v&nbsp;duchu, duši
a v&nbsp;těle. Tímto způsobem můžete zvenčí dovnitř, tedy v&nbsp;sobě, probudit
všechny aktivní schopnosti, vlastnosti atd., které ohnivému a vzdušnému živlu
náleží. Máte např. možnost stupňovat svou sílu vůle, víru a moc nad živly.
Rozsah Vámi takto získané síly a moci nelze popsat pouhými slovy a bude proto
lépe, když se o tom sami přesvědčíte vlastními zkušenostmi.</p>

<p>V&nbsp;předcházejících stupních poukazuji stále na to, jak je důležité
zušlechťovat svou duši, být prost veškerých vášní a usilovat o dosažení magické
rovnováhy. Kdyby toto a všechna další cvičení prováděl vášnivý člověk, který
nedosáhl absolutní magické rovnováhy, aktivizací by jen ještě posílil své vášně
a ty by pak těžko zvládnul. Nakonec by se mu staly osudnými. Jistě každý uzná,
že veškerá varovná slova nebyla pronášena nadarmo a že nebyla jen morálním
kázáním. Naproti tomu dokonale vyrovnaný člověk se nemá čeho obávat, může se
naopak jen ještě více povznést a očekávat s&nbsp;plnou důvěrou, že dosáhne
splnění svých vznešených ideálů.</p>

<h3>Ovládání MAGNETICKÉHO fluida – (induktivně)</h3>

<p>Postup je u tohoto fluida tentýž. Sedíte ve své ásaně a domníváte se, že
jste dutí a schopní přijmout do sebe magnetické fluidum. Zavřete nyní oči a
představujte si, že celé univerzum, v&nbsp;jehož středu se nacházíte, je
naplněno vodou. Automaticky budete na povrchu svého těla pociťovat mokro a
chlad, čehož ale nebudete tolik dbát, jako si spíše imaginárně představovat, že
Vaše tělo saje z&nbsp;univerzálního živlu vody veškerou magnetickou sílu,
podobně, jako když je suchá houba vhozena do vody.</p>

<p>Toto imaginární cvičení musíte stále stupňovat, až v&nbsp;sobě utvoříte
dynamiku, rovnající se naplněné pneumatice a až poznáte, že větší hromadění
není již možné, ba ani zapotřebí. Samotné magnetické fluidum pocítíte jako sílu
stahující a přitahující.</p>

<p>Jestliže jste s&nbsp;tímto cvičením dosáhli při hromadění magnetické síly
vrcholu, nechte představu opět pozvolna rozplynout vniveč a rozpusťte ve Vás
nahromaděnou magnetickou sílu do nekonečna. Dokážete-li po několikerém cvičení
rozeznat rozdíly mezi elektrickým a magnetickým fluidem, můžete, podobně jako u
elektrického fluida, posílit v&nbsp;sobě ony schopnosti, které náleží vodnímu a
zemnímu živlu jako např. mediální schopností, (tj. jasnocit, psychometrie,
čtení myšlenek, mediální psaní atd.).</p>

<h3>Ovládání ELEKTRICKEHO fluida – (deduktivně)</h3>

<p>Podle této metody pracujte jedině tehdy, ovládáte-li dokonale obě
předcházející. Deduktivní metoda se podobá induktivní, pouze pořadí je
obrácené. Dýcháním plícemi nebo póry, popřípadě obojím způsobem, eventuálně jen
pouhou imaginací, nahromaďte do svého těla z&nbsp;univerza živel ohně tak, jak
jste se to učili při vdechování živlů a jejich kupení. Při hromadění ohnivého
živlu nepotřebujete věnovat pozornost výhradně teplu, protože to pocítíte
automaticky.</p>

<p>Nakupením živlu vznikne značná expanze, která v&nbsp;těle vyvolá silné
záření elektrického fluida navenek, které pocítí zejména celá pokožka Vašeho
těla asi tak, jako byste se dali ošetřovat nějakým elektrickým nebo
vysokofrekvenčním přístrojem. Častým opakováním a přibývajícím kupením živlu se
záření elektrického fluida stupňuje, stává se pronikavější a subtilnější a může
se i natolik zhustit, že bude viditelné a vnímatelné i neškolenému oku. Tuto
sílu je možno tak dalece stupňovat, že by se s&nbsp;ní dala rozsvítit i neónová
lampa.</p>

<p>Pro takové a podobné pokusy ovšem tato cvičení určena nejsou a tyto
experimenty mají sloužit jen pro eventuální přesvědčení. Jinak má být této síly
použito výhradně jen k&nbsp;vyšším a šlechetnějším účelům. Jestliže jste u
tohoto cvičení dosáhli nejvyšší míry nahromadění živlu, tedy nejvyššího záření,
nechte ohnivý živel spolu s&nbsp;elektrickým fluidem opět rozplynout do
univerza. Tělo se od živlu oprostí a cvičení je skončeno.</p>

<h3>Ovládání MAGNETICKÉHO fluida – (deduktivně)</h3>

<p>Podobně, jakým je postup předcházejícího cvičení s&nbsp;elektrickým fluidem
(deduktivně), je i při cvičení týkajícím se magnetického fluida (deduktivně),
pouze s&nbsp;tím rozdílem, že místo živlu ohně budete pracovat s&nbsp;živlem
vody.</p>

<p>Do svého imaginárně vyprázdněného, tedy dutého těla nahromaďte dynamicky,
jak to jen nejlépe dokážete, živel vody. Při hromadění dýchejte plícemi nebo
póry anebo obojím způsobem. Můžete to učinit ale také jen čistě imaginárně.
Ačkoliv mokro a chlad při hromadění živlu stejně pocítíte, obraťte přesto svůj
zřetel k&nbsp;zevní vrstvě a k&nbsp;pokožce svého těla. Obzvláště na pokraji a
na pokožce pocítíte jakýsi stahující chlad a přitažlivou sílu, jako by šlo o
skutečný magnet. Z&nbsp;počátku a při obzvláště silné dynamičnosti Vás bude
pocit tohoto fluida, než tomu uvyknete, téměř ochromovat.</p>

<p>Jestliže jste nakupení živlu provedli až do nejvyšší míry, necháte vodní
živel spolu s&nbsp;magnetickým fluidem imaginárně pozvolna rozplynout do
univerza a ukončíte tím cvičení.</p>

<p>Všechny čtyři metody musíte ovládat tak dokonale, že každou z&nbsp;nich
dokážete během několika vteřin svou imaginací provést a vyvolat buď magnetické
nebo elektrické fluidum. Častým a neúnavným cvičením dosáhnete žádoucí
zručnosti.</p>

<p>Buďte při cvičení pozorní, neboť ovládání obou jmenovaných fluid je velmi
důležité. Pomocí těchto univerzálních sil můžete totiž dosáhnout všeho bez
ohledu na to, na jaké úrovni hodláte uplatnit svůj vliv. Z&nbsp;počátku cvičte
se zavřenýma očima, později s&nbsp;otevřeným zrakem, ať jste kdekoliv a
v&nbsp;jakékoliv situaci. Zasluhuje ještě zmínky, že u všech čtyř metod to mága
rádo svádí k&nbsp;tomu, aby napínal celé svalstvo a zadržoval dech, což
rozhodně dělat nesmí! Všechny metody musí provádět klidně a navenek
k&nbsp;nepoznání.</p>

<p>Jak mág jistě už poznal, slouží induktivní metoda k&nbsp;tomu, aby
z&nbsp;univerza přivodil sílu dovnitř, tedy do svého těla, duše a ducha, zatím
co úkolem deduktivní metody je projektovat sílu tj. fluidum z&nbsp;nitra
navenek.</p>

<p>Osvojil-li si mág ve všech čtyřech metodách velmi dobrou praxi, rozšíří
cvičení tím, že při induktivní metodě, když elektrické fluidum v&nbsp;sobě
vystupňoval až na nejvyšší míru, nechá zevní živel ohně svou imaginací
rozplynout v&nbsp;nic, zatím co elektrické fluidum se silou napětí a
s&nbsp;příslušným živlem ohně ponechá ještě ve svém těle.</p>

<p>Po nějaké chvílí (když už to déle neudrží) nechá toto fluidum pozvolna
rozplynout do univerza. Stejným způsobem si mág bude počínat s&nbsp;magnetickým
fluidem. Obě uvedené metody cvičte tak dlouho a vytrvale, až je mistrně
ovládnete.</p>

<p>Uvedené metody považujte jaksi za předběžná cvičení k&nbsp;ovládání
elektrického a magnetického fluida. A jestliže se Vám tyto metody staly běžné,
můžete se chopit poslední a hlavní metody, která se týká ovládání fluida
elektromagnetického. Následuje podrobný popis.</p>

<p>Dbejte především této analogie: Hlavu a hrudník ovlivňuje elektrické
fluidum, břicho, stehna a nohy magnetické. Je úkolem mága, aby nohy, stehna a
břicho (až k&nbsp;pupečnímu důlku) naplnil dle uvedeného způsobu magnetickým
fluidem. Musíte dokázat zavést do těchto dvou oblastí těla postupně obě fluida
takovou dynamikou, jako kdybyste měli již každým okamžikem explodovat.</p>

<p>Po několika cvičeních se Vám podaří udržet obě fluida. Svou imaginací
zaveďte nyní elektrické fluidum do pravé strany hrudníku, takže si utvoříte
kolem srdce dutinu. Doporučuji, abyste hned při plnění hořejší oblasti těla
elektrickým fluidem nechali levou stranu hrudníku volnou, to znamená, že ji
nebudete plnit. Potom vytáhněte imaginací levým hrudníkem magnetické fluidum,
nahromaděné v&nbsp;dolejší oblasti těla a nakupte toto fluidum v&nbsp;celé levé
ruce až do konečků prstů. Ruka se tím stane magnetickou a její chladivé záření
bude stahovat.</p>

<p>Právě tak si budete počínat u pravé ruky, do které z&nbsp;hořejší oblasti
tj. z&nbsp;hlavy a z&nbsp;pravé strany hrudníku zavedete imaginárně elektrické
fluidum</p>

<p>a tamtéž ho nakupíte. Pravá ruka se tímto způsobem stane elektrickou.
V&nbsp;celé ruce pocítíte expanzivně žhavou elektrickou sílu, nejvíce však
v&nbsp;konečcích prstů. Nemáte-li pro obě síly zvláštní potřebu, necháte je
z&nbsp;rukou imaginárně rozplynout do univerza.</p>

<p>Ovládáte-li toto cvičení dokonale, stali jste se pány nad elektromagnetickým
fluidem, pány nad dvěma univerzálními silami, s&nbsp;nimiž můžete všeho
dosáhnout.</p>

<p>V&nbsp;jednom z&nbsp;dalších pojednání této knihy popisuji několik možností
upotřebení obou fluidických sil. Sláva mágovi, jehož ruce jsou elektrické a
magnetické, neboť takové ruce jsou opravdovým požehnáním lidstva!</p>

<h2 align=left style='text-align:left'>Stupeň VIII.-Magický výcvik těla</h2>

<p>Ovládá-li mág veškeré dosavadní praktiky magického výcviku těla, nepotřebuje
již v&nbsp;tomto směru zvláštní školení. V&nbsp;dalších kapitolách magického
výcviku těla mu dám ještě několik ponaučení a podnětů pro případná upotřebení.
Následuje popis ovlivňovací metody pomocí živlů, kterou může mág použíti
k&nbsp;ovlivňování sama sebe i jiných osob.</p>

<h3>Magické ovlivňování pomocí živlů.</h3>

<p>Pro tyto platí čtyři – analogii živlů odpovídající metody – bez ohledu na
to, zdali jde o ovlivňování sama sebe či jiných osob. Je to:</p>

<p>1) u živlu ohně – a) metoda spalování</p>

<p>2) u živlu vzduchu – b) metoda vypařování</p>

<p>3) u živlu vody – c) metoda mísení</p>

<p>4) u živlu země – d) metoda tlení</p>

<p>Mohl bych uvést na sta variací a ovlivňovacích možností pomocí živlů a
zaplnit jimi celou knihu. Omezím se však u každého živlu jen na jediný příklad
a na základě tohoto příkladu si mág může eventuálně sám obohatit svou
praktickou stránku a rovněž sám sestavit podobné praktiky.</p>

<p>Uvedené čtyři metody působí na nejsubtilnější astrální matrici hmotného
světa a podněcují živly této úrovně, aby uplatňovaly svůj vliv všude tam, kde
je mág nechává nepřímo zasahovat.</p>

<p>Jde-li o ovlivňování člověka, působí hmotné živly se svými analogiemi na
spojovací látku mezi astrálním a hmotným tělem. Takový mág, který na každé
úrovní živly dokonale ovládá, nepotřebuje žádnou z&nbsp;těchto metod, protože
žádaného dosáhne přímým působením stejně rychle a bezpečně. Ovšem i nejvyšší
mág sáhne občas k&nbsp;nižším silám, které mu slouží právě tak, jako síly
nejvyšší. Méně zralí mágové naproti tomu využívají rádi nižších praktik, aby
jimi splnili svá přání, neboť tyto síly slouží slepě každému, kdo je ovládá.</p>

<p>Možná, že vznikne otázka, čemu tyto nižší síly, tudíž metody, mají vůbec
sloužit? Na tuto otázku odpovídám dvěma příklady.</p>

<p>Dejme tomu, že některý v&nbsp;magii zatím ještě málo zběhlý žák se obrátí na
vyspělejšího bratra o pomoc, aby mu byl nápomocen při překonávání určité vášně,
zděděné negativní vlastnosti apod., kterou při nejlepší vůli není schopen sám
zdolat anebo by při nejmenším strávil mnoho času, než by nad ní zvítězil a
vyrovnal se s&nbsp;ní. Vyšší bratr má možnost působit příslušnou metodou na
živel, jemuž vášeň podléhá a zmírnit u žáka negativní formu ovlivňujícího
živlu, aby žák svou vášeň snáze zdolával. Vyspělejší bratr může, když to uzná
za vhodné, neblahý vliv živlu i docela vyřadit.</p>

<p>Druhý příklad: Úkolem mága je léčit pomocí živlů velmi zdlouhavou chronickou
chorobu. Několik přímých zásahů k&nbsp;úplnému vyléčení nepostačí a častější
opakování by ho stálo mnoho času. V&nbsp;takových případech může mág použít
těchto sil jako pomocných faktorů. Takové a podobné případy se vyskytují
častěji, kde živly uvedených kategorií mohou mágovi býti nápomocny. Mág může
použít veškeré síly, které zná, hlavním předpokladem však je, aby úmysly a
motivy byly vždy šlechetné, neboť mág je toho přesvědčení, že čistému zůstane
vše čisté.</p>

<p>Při práci se všemi čtyřmi metodami jsou mágovi dány tři rozsahy působnosti:</p>

<p>1) Okamžitá působivost.</p>

<p>2) Termínovaná působivost, která je časově omezena.</p>

<p>3) Neomezená neboli trvalá působivost, která určitě časem ochabne a konečně
zcela vyprchá, nedojde-li k&nbsp;obnovení magického zásahu.</p>

<p>V&nbsp;dalším uvádím popis praktického provádění.</p>

<h3>Ovlivňování živlem OHNĚ – (spálením)</h3>

<p>Připravte si kousek flanelu nebo sacího papíru. Nemáte-li jedno ani druhé,
postačí v&nbsp;nouzi i kousek obyčejného papíru o velikosti 10×10cm. Papír
napusťte ohnivým fluidickým kondenzátorem a nechte uschnout.</p>

<p>Tímto způsobem připravený papír položte před sebe a imaginací do něho
koncentrujte pomocí hrubých živlů své přání, které chcete míti splněno.
Nezapomeňte při tom termínovat účinnost tj. má-li zásah působit jednorázově, po
určitou dobu nebo trvale. Jakmile jste papír ovlivnili svým přáním, spalte ho,
buď v&nbsp;ohništi, nebo nad hořící svíčkou. Při spálení koncentrujte znovu, že
spálením papíru (nebo flanelu) se síla uvolní a přiměje hrubé živly
k&nbsp;tomu, aby žádoucí účinek vyvolaly. Zbylý popel je magicky bezcenný a
naložte s&nbsp;ním tak, jak nakládáte s&nbsp;každým jiným popelem.</p>

<p>Při tomto experimentu můžete účinnost formulovat i tak, že se u oné osoby,
pro kterou operaci podnikáte, dostaví účinek ihned, jakmile něco teplého sní,
vypije, nebo když vstoupí do teplé místnosti, či do styku s&nbsp;jakýmkoliv
faktorem tepla. Při této operaci máte také možnost živel ohně projektovat do
papíru, naplnit přáním a předat univerzálnímu živlu ohně nebo akášickému
principu za účelem splnění. Je možno postupovat i jinak, ale tento příklad
jistě postačí, aby mágovi byl dán přesný pokyn, jak si má správně počínat.</p>

<h3>Ovlivňování živlem VZDUCHU – (vypařováním)</h3>

<p>Na malou misku z&nbsp;jakéhokoliv kovu nalijte trochu vody, aby jí bylo dno
pokryto jen několik milimetrů. Do vody dejte několik kapek fluidického
kondenzátoru, přicházejícího pro živel vzduchu speciálně v&nbsp;úvahu.
Nemáte-li ho po ruce, může to být i univerzální fluidický kondenzátor.</p>

<p>Nyní si počínejte právě tak, jako u předcházejícího živlu a koncentrujte do
tekutiny své přání. Misku nebo talířek postavte na horký plát, na plynový hořák
nebo lihovar (elektrický vařič nepoužijte) a nechte přáním nabitou tekutinu
vypařit. Do páry koncentrujte, aby vzdušný živel přání přijal a aby
nejsubtilnější vzdušný princip byl přinucen přání realizovat. Koncentraci
provádějte tak dlouho, dokud se poslední kapka tekutiny nevypaří, čímž je
experiment skončen.</p>

<p>Při imaginaci přání můžete současně vložit i rozkaz, aby osoba, jež má být
ovlivněna, při každém dechu sála do sebe vzdušný princip, který přání počne
uskutečňovat.</p>

<p>Toto je pouze jeden příklad a podobné variace ovlivňování vzdušným živlem si
může každý mág sestavit sám.</p>

<h3>Ovlivňování VODNÍM živlem – (smísením)</h3>

<p>Vezměte nový pohár, skleněný talířek nebo malou vázu a jděte k&nbsp;tekoucí
vodě u pramene potoka nebo u řeky. Dbejte na to, abyste u tohoto experimentu
nebyli nikým pozorováni. Nádobku naplňte vodou, do které přidáte několik kapek
fluidického kondenzátoru, který je pro vodní živel směrodatný. V&nbsp;případě
nouze vezměte univerzální fluidický kondenzátor. Potom si počínejte právě tak,
jako u předcházejícího živlu a proveďte impregnaci přání. Je-li připravená voda
Vaším přáním dostatečně nabita, vylijte impregnovanou vodu po proudu přímo extaticky
a rozkažte, aby nejsubtilnější částečky vodního živlu Vaše přání splnily.</p>

<p>Jakmile přijde ovlivněná osoba kterýmkoliv způsobem do styku s&nbsp;vodním
živlem např. při mytí sama sebe, při pití, následkem deště apod., stává se
vodní živel okamžitě činným a vyvolá žádoucí zásah.</p>

<p>Tento příklad mágovi zajisté postačí a je mu ponecháno na vůli, aby si na
základě tohoto příkladu sestavil sám různé individuální metody, které budou
rovněž tak účinné.</p>

<h3>Ovlivňování ZEMNÍM živlem – (tlením)</h3>

<p>Pro práci s&nbsp;tímto živlem platí dvě metody. První je táž, jak uvedeno u
předcházejícího experimentu, kde použijete říční nebo dešťové vody (voda
z&nbsp;vodovodu nepřichází v&nbsp;úvahu) a přidáte trochu fluidického
kondenzátoru, který odpovídá zemnímu živlu. Můžete použít i univerzálního
kondenzátoru. S&nbsp;fluidickým kondenzátorem můžete také pracovat bez ředění
vodou.</p>

<p>V&nbsp;tomto případě nevylijte impregnovanou tekutinu do vody, nýbrž
dostatečnou koncentrací opatřenou ji vlijete do země, která tekutinu do sebe
vsaje a zemní živel přivodí žádaný účinek.</p>

<p>Tento experiment neprovádějte nikdy na místech frekventovaných, jako jsou
např. ulice, nýbrž na vhodném místě v&nbsp;zahradě, na louce nebo na poli. Kdo
ve velkoměstě tuto možnost nemá, vezme pro tento účel květináč s&nbsp;trochou
země.</p>

<p>Druhá možnost je tato: Vezměte jablko, hrušku nebo ještě lépe brambor, do
kterého loupáčkem na brambory nebo nožem uděláte otvor, který naplníte
fluidickým kondenzátorem, zemnímu živlu odpovídajícím. V&nbsp;nouzi postačí i
univerzální fluidický kondenzátor. Nyní si počínejte jako před tím a impregnujte
bramboru svým přáním. Na to zakopejte bramboru do země. Při každé manipulaci
koncentrujte, aby živel země vyvolal žádoucí účinek.</p>

<p>K&nbsp;tomuto úseku patří také sympatická a mumiální magie, tzv.
transplantace, při níž se však nepracuje s&nbsp;fluidickými kondenzátory, nýbrž
s&nbsp;mumiemi. Jsou to součástky těla jako vlasy, nehty, krev, pot atd.</p>

<p>Tento nízký druh magie nebudu zde blíže popisovat, ježto si příslušné
praktiky může sestavit každý mág sám, hodlá-li se jimi řídit.</p>

<p>Tyto dva příklady postačí k&nbsp;vysvětlení ovlivňovací metody živlem země.
Dle těchto údajů si mág může vymyslit další metody, při čemž mu budou jeho
intuicí dány vždy ty nejsprávnější pokyny.</p>

<p>Jak z&nbsp;příkladu vysvítá, je mág, lépe řečeno jeho školená vůle, oním
směrodatným faktorem, který svou imaginací přiměje univerzální živly
k&nbsp;tomu, aby žádaný účinek provedly. Mág může operaci opakovat tak často,
jak si sám přeje, až dosáhne žádoucího účinku. I pro sebe, tedy pro ovlivňování
sama sebe, může tyto experimenty provádět.</p>

<p>Je ještě jiný druh sebeovlivňování, kde živlové bytosti, tzv. salamandři,
víly, lesní žínky a trpaslíci provádějí sledovaný účinek pomocí živlů. Způsob,
jakým mají být tyto bytosti vyvolány, aby se staly viditelnými a mágovi
sloužily, uveřejňuji ve svém druhém díle.</p>

<h3>FLUIDICKÉ KONDENZÁTORY</h3>

<p>Každý předmět se dá ovlivnit každým fluidem, ať již elektrickým nebo
magnetickým, ať nabitým živly nebo akášou, či pomocí imaginace a vůle. Dle
zákonů analogie a na základě zkušeností se však ukázalo, že se každý předmět a
každá tekutina nehodí k&nbsp;tomu, aby nahromaděnou sílu dostatečně dlouho
podržely nebo akumulovaly. Podobně, jako mají elektřina, magnetismus a teplo
dobré a špatné vodiče, je tomu i u vyšších sil. Dobré vodiče mají nadměrnou
akumulativní schopnost, ježto hromadí a v&nbsp;sobě neomezeně dlouho udržují
síly, které byly do nich koncentrovány. Hermetická věda nazývá takové
akumulátory „fluidickými kondenzátory“ a dělí je na tři hlavní skupiny.</p>

<p>K&nbsp;první skupině náleží pevné, k&nbsp;druhé skupině tekuté a
k&nbsp;třetí skupině vzdušné kondenzátory.</p>

<p>Do první tj. nejhlavnější skupiny fluidických kondenzátorů patří především
pryskyřice a kovy. U kovů je to zlato, které stojí na prvním a nejvyšším místě.
Nepatrné stopy, ba pouhé atomové částečky zlata propůjčují každé tekutině
neobyčejnou kondenzační schopnost. Proto se také zlato přidává v&nbsp;nepatrném
množství do každého fluidického kondenzátoru. O tom však později.</p>

<p>Do druhé skupiny patří z&nbsp;pryskyřic sestavované látky, oleje, roztoky a
extrakty, získané a složené z&nbsp;určitých rostlin. U pevných těles je to
zlato, které se těší nejvyšší hodnosti, protože je analogické se sluncem a
odpovídá tudíž sluneční a světelné síle. U tekutých těles je oním zlatem lidská
krev a semeno (sperma), které mohou podle okolností zlato dokonce úplně
nahradit, protože nepatrné stopy krve nebo spermatu, přidané k&nbsp;tekutině,
jí propůjčují výbornou akumulativní schopnost.</p>

<p>Do třetí skupiny patří vykuřovadla, vůně (voňavky), vypařovadla, o kterých
se však nebudu blíže zmiňovat, protože jsou pro magickou praxi méně důležité.</p>

<p>V&nbsp;dalším popisuji jen ty nejhlavnější fluidické kondenzátory, jichž je
v&nbsp;praxi nejvíce zapotřebí. Kdybych chtěl uvést všechny druhy fluidických
kondenzátorů, dále jejich způsoby výroby, možnosti upotřebení a kdybych kromě
toho měl ještě také brát zřetel na drahokamy a polodrahokamy, které jsou rovněž
znamenitými kondenzátory, vzrostlo by toto pojednání na objemnou knihu.</p>

<p>Fluidické kondenzátory se připravují dvojím způsobem. Jsou jednoduché tzv.
univerzální fluidické kondenzátory, které se připravují z&nbsp;jedné jediné
látky nebo rostliny a které se dají upotřebit téměř pro každý účel.</p>

<p>Druhými jsou sestavované fluidické kondenzátory, které se připravují
z&nbsp;více látek nebo rostlin a které mají obzvláště silné akumulativní
schopnosti. Protože se ke každému tekutému fluidickému kondenzátoru dává jako
přísada nenápadné množství zlata, musí si ho každý mág opatřit.</p>

<p>V&nbsp;odborných fotozávodech obdržíte zlatý chlorid, což je tzv. aurum
chloratum, jehož se užívá při nuancování fotografických desek. Toto aurum
chloratum se dá snadno rozpustit ve vodě. Rozpustíte-li jeden gram tohoto
zlatého chloridu ve dvaceti gramech destilované vody, obdržíte znamenitý roztok
zlata, z&nbsp;něhož stačí přidat 5–10 kapek do 100 gr tekutiny fluidického
kondenzátoru.</p>

<p>Ti, kdož jsou obeznámeni s&nbsp;laboratorními pracemi, mohou si
elektroanalýzou roztok zlata pořídit sami. V&nbsp;homeopatických lékárnách a
tam, kde se homeopatické nebo elektrohomeopatické léčebné prostředky prodávají,
můžete preparát zlata snadno získat. Homeopatické zlaté prostředky jsou
ponejvíce rozředěný zlatý chlorid a nebo elektrolytickým postupem sestavované
roztoky, jako např. aurum chloratum D1–D3, aurum muriatikum D1–D3 nebo aurum
metallicum D1–D3. Znalec homeopatických léků ví, že velké D je decimální
potence.</p>

<p>Nemáte-li ani jednu ani druhou možnost, abyste si takový roztok obstarali,
nezbude Vám nic jiného, než si ho pořídit sami podle receptu starých proslulých
alchymistů. Složení receptu je velmi jednoduché.</p>

<p>Vezměte částečku zlata nejlepší jakosti (žádné nové zlato), čím více karátů,
tím lépe. Obvyklé 14ti karátové zlato splní rovněž svůj účel. Tvar zlata zde
nehraje úlohu, může to býti právě tak prsten nebo jehlice, řetízek nebo plášť
od hodinek. Dále si udělejte (nebo opatřete) trochu destilované vody.
V&nbsp;nouzi to může být i dešťová voda.</p>

<p>Do malé nádobky dejte tolik vody, aby podle váhy byla voda desetkrát těžší
než zlato. Máte-li např. 10 gr zlata, přidejte 100 gr destilované nebo dešťové
vody. Na otevřeném plameni rozžhavte zlato do ruda a vhoďte je potom do
destilované vody. Dbejte na to, aby drát, na němž máte zlato připevněno nebo
kleště, s&nbsp;nimiž zlato držíte, nepřišly s&nbsp;vodou do styku. Nejlépe se
k&nbsp;tomu hodí hák z&nbsp;drátu, z&nbsp;něhož do ruda rozžhavený kousek zlata
shodíte.</p>

<p>Rychlým ochlazením voda obyčejně zasyčí a stříká a musíte býti opatrní, aby
Vás horká voda nepopálila. Zejména pozor na oči! Do destilované vody smí
spadnout jedině čisté zlato. Nechte obojí (vodu i zlato) vychladnout. Tuto
proceduru opakujte 7–10 krát. Při každém ochlazování zlata se vypaří i mnoho
vody, zejména tehdy, pracujete-li s&nbsp;malým množstvím vody. Rychlým
ochlazováním zlata (oxidací) se od něho oddělí pokaždé zcela nepatrné částečky,
kterými se voda nasytí. Staří alchymisté nazývali tuto nasáklou vodu nebo jinou
rostlinnou esenci, kterou žhavým zlatem preparovali, „kvintesencí zlata horkou
cestou“ a používali ji jako přísady pro jiné alchymistické léčebné prostředky.
My ji však potřebujeme pro naše fluidické kondenzátory. Zlatem
nasáklou.tekutinu profiltrujte a dobře ji uschovejte. Z&nbsp;tohoto zlatého
roztoku přidávejte rovněž jen 5–10 kapek do 100&nbsp;gr tekutiny fluidického
kondenzátoru. Zlato, jehož jste použili k&nbsp;výrobě roztoku, očistěte nějakým
čistícím prostředkem a užívejte je dále.</p>

<h3>Výroba jednoduchého fluidického kondenzátoru</h3>

<p>Do nádoby (hrnce) dejte jednu hrstku čerstvého nebo sušeného heřmánku a
polijte ho takovým množstvím studené vody, aby byl úplně pod vodou.</p>

<p>Heřmánek nechte asi 20 minut přikrytý vařit. Rovněž přikrytý ho nechte
vychladnout, načež ho proceďte. Odvar dejte znovu na oheň a nechte ho přikrytý
pomalu vyvařit, až z&nbsp;něho zbude asi 50&nbsp;gr. Několik kapek více nebo
méně nehrají úlohu. Heřmánkový extrakt nechte vychladnout a přilijte do něho za
účelem konzervování stejnou dávku (v našem případě 50 gr) lihu nebo čistého
alkoholu. V&nbsp;nejkrajnějším případě můžete použít i denaturovaného lihu. Do
této směsi dejte 10 kapek zlatého roztoku.</p>

<p>Hodláte-li kondenzátoru použít pro vlastní potřebu, můžete ho ještě zesílit
tím, když na kousek vaty zachytíte vlastní krev nebo sperma, v&nbsp;případě
možnosti obojí, načež dáte vatu do kondenzátoru a se vším dobře zatřepete.
Potom vše přefiltrujte přes kousek vaty, plátna nebo filtrační papír
v&nbsp;trychtýři do lahvičky a uschovejte dobře zazátkované v&nbsp;chladnu a
temnu pro další potřebu.</p>

<p>Tímto způsobem zhotovený fluidický kondenzátor neztrácí ani po mnoha letech
svou účinnost. Před každým novým upotřebením musíte kondenzátorem dobře
zatřepat a láhev po odlití opět zazátkovat a dobře uschovat v&nbsp;chladnu a
temnu.</p>

<p>Takto si můžete zhotovit více univerzálních fluidických kondenzátorů např.
z&nbsp;ruského nebo pravého čínského čaje, z&nbsp;květu lilie,
z&nbsp;topolových listů, z&nbsp;kořene alúry nebo mandragory, z&nbsp;květů
arniky nebo akátu. Pro normální potřebu jako je např. ovlivňování pomocí živlů
nebo vývin astrálních smyslů fluidickými kondenzátory postačí jednoduchý, pouze
z&nbsp;jedné rostliny zhotovený fluidický kondenzátor.</p>

<h3>SLOŽITÝ UNIVERZÁLNÍ fluidický kondenzátor</h3>

<p>K&nbsp;dosažení obzvláště silného hromadění sil nebo při pracích, které mají
kromě mentálního a astrálního vlivu přivodit i hmotná ovlivňování, jako např.
při tvoření elementárů (vosková loutka), oživování obrazů a dalších
materializačních úkazů, potřebujeme složitý fluidický kondenzátor, který se
skládá z&nbsp;těchto rostlinných extraktů:</p>

<p>kořen anděliky<br>
listy šalvěje<br>
lipový květ<br>
slupky z&nbsp;okurek nebo jádra tykve<br>
květy nebo listy z&nbsp;akátu<br>
heřmánek<br>
květy, listy nebo kořen lilie<br>
skořicový květ nebo kůra<br>
kopřivové listí<br>
listí z&nbsp;máty peprné<br>
topolové listí<br>
květy nebo listy fialek (popřípadě macešky)<br>
vrbové listy nebo kůra<br>
tabák (zelený nebo sušený)</p>

<p>Jsou tři druhy výroby. První a nejjednodušší je tento: Dejte do hrnce stejné
díly shora uvedených rostlin, přelijte je vodou a nechte je půlhodiny vařit. Po
vychladnutí je proceďte a odvar nechte pozvolna vyvařit až je hodně hustý.
Kolik výtažku obdržíte, tolik alkoholu nebo lihu přidejte, nakapte do všeho
podle míry (10 kapek na 100 gr) zlatého roztoku, případně krve, sperma nebo
obojího. Vše dobře protřepte a celou tekutinu proceďte jemným sítkem do tmavé
láhve (zelené nebo hnědé), kterou zazátkujte a postavte na tmavé místo pro
další upotřebení.</p>

<p>Druhý způsob spočívá v&nbsp;tom, že stejné díly rostlin dáte do skleněné
láhve, přelijete je čistým lihem nebo alkoholem, aby byly dostatečně ponořeny a
necháte je na teplém místě 29 dní vyluhovat. Potom je prolisujete přes plátno
nebo je necháte projít jiným lisem. Získanou tekutinu přefiltrujete a přidáte
do ní podle míry roztok zlata, případně i vlastní mumia (krev, sperma).
Nalijete tekutinu do láhví a uchováte pro vlastní potřebu. Do tohoto lihového
výtažku nepřijde za účelem konzervování již žádný další líh.</p>

<p>Jeden z&nbsp;nejlepších způsobů výroby je ovšem ten, připravíte-li jednu
rostlinu po druhé a to buď způsobem uvedeným při jednoduchém fluidickém
kondenzátoru (s heřmánkem) anebo si zhotovíte extrakty z&nbsp;rostlin lihovými
výtažky. Když máte vše hotovo, slijete extrakty dohromady, přidáte k&nbsp;nim
popsaný roztok zlata a dobře uschováte.</p>

<p>Právě tak si počínejte u ostatních čtyř speciálních fluidických kondenzátorů
za účelem ovlivňování živlů. Potřebné rostliny jsou tyto:</p>

<p>Pro živel ohně: cibule, česnek, pepř, hořčicová zrnka resp. semínka.</p>

<p>Poznámka: Tento fluidický kondenzátor nesmí pro svou dráždivost přijít na
nahé tělo, zejména na oči.</p>

<p>Pro živel vzduchu: lískové oříšky (může být i listí nebo kůra), jalovcové
bobulky, růžové květy (nebo listí), semena koriandru</p>

<p>Pro živel vody: oves (může to být i jemně nakrájená ovesná sláma), řepné
semeno (různého druhu event. krmné řepy, cukrovky atd.), pivoňky (květy nebo
listy), třešňové listy (popřípadě i kůra)</p>

<p>Pro živel země: petržel (kořen, listí nebo semena), semeno kmínu, jitrocel
(širokolistý nebo úzkolistý), květ karafiátu nebo melisové listí</p>

<p>Na nezasvěcence budou tyto recepty působit dojmem neuspořádanosti a
z&nbsp;farmakologického hlediska by platily za holý nesmysl. Zde však nejde o
farmakologický, ale o magický účinek. Oko zasvěcence, znající tajnou signaturu
rostlin, jistě nalezne hlubokým přemýšlením jejich pravou souvislost.</p>

<p>Na podkladu zákonitosti analogie by se daly sestavit celé stovky takových
receptů. Avšak naznačený směr musí mágovi postačit a bude mu dobrým vodítkem.
Veškeré zde uvedené recepty jsou vyzkoušeny a v&nbsp;praxi se dobře osvědčily.</p>

<p>Dříve než ukončím problém o tekutých fluidických kondenzátorech, osvětlím
v&nbsp;souvislosti s&nbsp;ním i problém alchymistický, kterým jsou</p>

<h3>ŽIVOTNÍ ELIXÍRY</h3>

<p>Pravé alchymistické elixíry nejsou nic jiného než znamenitě sestavované
fluidické kondenzátory, které se zhotovují na podkladu živlové analogie a tří
úrovní lidské jsoucnosti a které se dle toho náležitě nabíjejí.</p>

<p>Pro mentální úroveň se nabíjejí a užívají esence, pro astrální úroveň roztoky
(tinktury) a pro hmotnou sféru různé soli, případně extrakty.</p>

<p>Takto zhotovené elixíry neovlivňují samozřejmě jen hmotné lidské tělo, nýbrž
i tělo astrální a mentální. Takový elixír není tudíž jen dobrým lékem, ale i
dynamickým regeneračním prostředkem.</p>

<p>Ve svém dalším díle, pojednávajícím o alchymii, které hodlám též vydat
tiskem,<a name="_ftnref3"></a><a href="http://www.grimoar.cz/fb_03/?#_ftn3"
title=""><span style='mso-bookmark:_ftnref3'><sup>3</sup></span><span
style='mso-bookmark:_ftnref3'></span></a><span style='mso-bookmark:_ftnref3'></span>
uvedu v&nbsp;tomto směru celou řadu návodů. V&nbsp;této učební soustavě
poukazuji pouze na to, že elixíry pravých alchymistů jsou vlastně jen znamenité
fluidické kondenzátory.</p>

<h3>Příprava pevného fluidického kondenzátoru</h3>

<p>Jelikož v&nbsp;dalším stupni popisuji zrcadlovou magii, tedy praxi
s&nbsp;magickým zrcadlem, musí si umět každý mág zhotovit magické zrcadlo sám.
K&nbsp;tomu potřebuje pevný fluidický kondenzátor, který sestává ze sedmi kovů:</p>

<p>olovo jeden díl<br>
cín jeden díl<br>
železo jeden díl<br>
zlato jeden díl<br>
měď jeden díl<br>
mosaz jeden díl<br>
stříbro jeden díl<br>
aloeová pryskyřice jeden díl<br>
živočišné uhlí tři díly<br>
kamenné uhlí sedm dílů</p>

<p>Uvedenými díly se zde nemíní váha, nýbrž míra. Vezmete-li např. jeden
kubický centimetr olova, musíte u všech ostatních kovů vzíti též po jednom
kubickém centimetru. Totéž platí u aloeové pryskyřice a u obou druhů uhlí.</p>

<p>Všechny součástky rozmělníte. Z&nbsp;měkkých kovů, jako je olovo a cín
uděláte hrubším pilníkem drtiny a na tvrdší kovy vezmete jemnější pilník.
Aloeovou pryskyřici roztlučte v&nbsp;hmoždýři na jemný prášek. Je ale možné, že
ji obdržíte již rozmělněnou. Rovněž tak si počínejte u živočišného a kamenného
uhlí. Máte-li všechny ingredience pohromadě, promíchejte je dobře a získaná
směs je již pevným fluidickým kondenzátorem.</p>

<p>Elektro Magícum starých mágů a alchymistů není rovněž ničím jiným než
skvělým fluidickým kondenzátorem, který se připravuje takto:</p>

<p>30 g zlata<br>
30 g stříbra<br>
15 g mědi<br>
6 g cínu<br>
5 g olova<br>
3 g železa<br>
15 g rtuti</p>

<p>Jak vidíte, jsou zde zastoupeny všechny planetární kovy a z&nbsp;této kovové
směsi se zhotovují magická zrcadla, zvony atd.</p>

<p>Mnou doporučované pevné fluidické kondenzátory jsou rovněž velmi dobré a
spolehlivé a byly mnohokrát vyzkoušeny.</p>

<h3>Příprava magických zrcadel</h3>

<p>Jsou dva druhy magických zrcadel a to plochá a dutá. Pro oba druhy se hodí
normální zrcadla, natřená stříbrným amalgamem nebo černým lakem anebo opatřená
tekutým nebo pevným fluidickým kondenzátorem. Zejména posledně jmenovaná mají
pro naši magickou praxi obzvláštní význam a několika příklady popíši jejich
způsob zhotovení.</p>

<p>1) Pro nejjednodušší s&nbsp;jedním kondenzátorem zhotovená zrcadla se hodí
povrch zrcadla, misky (nejlépe skleněné), který natřete tekutým nebo pevným
fluidickým kondenzátorem.</p>

<p>2) Z&nbsp;lepenky si vystřihněte kotouč o průměru 20–50 cm podle toho, jak
velké chcete mít magické zrcadlo. Ze sacího nebo filtračního papíru vystřihněte
stejně veliký kotouč, navlhčete nebo natřete ho několikrát stejnoměrně štětkou
nebo vatou, až je kotouč fluidickým kondenzátorem úplně prolnut, načež ho
nechte uschnout. Sací nebo filtrační papír přilepte na přistřiženou lepenku,
nechte vše uschnout a zrcadlo máte hotové.</p>

<p>Tak jednoduché zrcadlo si může zajisté zhotovit každý sám. Komu by kulatý
tvar nevyhovoval, může volit ovál nebo hranatý tvar. Také si můžete dát zrcadlo
do rámu, přejete-li si to. Fluidickým kondenzátorem, který k&nbsp;tomu
potřebujeme, může být onen jednoduchý, doporučuji však vzít raději složitý
fluidický kondenzátor.</p>

<p>3) U třetí metody si počínejte právě tak, pouze povrch impregnovaného sacího
nebo filtračního papíru natřete tence bezbarvým lakem a posypte celý povrch
přes jemné sítko rozmělněným pevným fluidickým kondenzátorem.</p>

<p>Zrcadlo, které je po uschnutí již hotové, je nejlepším magickým plochým
zrcadlem, jaké si můžete vůbec představit, protože obsahuje oba fluidické
kondenzátory, proto se znamenitě hodí pro praxi.</p>

<p>4) Příprava parabolického nebo dutého zrcadla není rovněž komplikovaná. Ze
sklárny nebo hodinářského obchodu si opatřete vypouklé sklo, jakého se užívá
k&nbsp;výrobě nástěnných hodin. Též vypařovací miska vykoná tutéž službu.
Stranu navenek vypouklou natřete několikrát stejnoměrně černým lihem nebo
rychle schnoucím nitrolakem (acetonovým autolakem).</p>

<p>Chcete-li upotřebit zrcadla pro optické jasnozření, stačí, když je opatříte
černým dřevěným rámem a zrcadlo je hotové. Jestliže je kromě toho chcete míti
opatřeno fluidickým kondenzátorem, natřete vnitřní stranu slabě dobrým
bezbarvým lakem, posypte ji přes jemné sítko pevným fluidickým kondenzátorem a
nechte uschnout.</p>

<p>Kdo by si chtěl zhotovit zrcadlo z&nbsp;dutého skla, které nemůže obdržet,
vezme místo skla vydlabané dřevo nebo kus lepenky, která se dá snadno
zpracovat, je-li navlhčená.</p>

<p>Jednoduché, levné a snadno dosažitelné duté zrcadlo si zhotovíte
z&nbsp;hlíny, sádry a podobného materiálu. Žlutou hlínu nebo sádru rozmícháte
tekutým fluidickým kondenzátorem tak, abyste s&nbsp;hmotou mohli dobře
pracovat. Žádané zrcadlo zformujete ručně, necháte je pozvolna uschnout, aby se
neutvořily trhliny. Vzniknou-li přece, zamažte je měkkou hlínou a nechte tvar
opět dobře uschnout. Hotovou zrcadlovou formu vyleštěte sklem nebo smirkovým
papírem, aby nezůstaly špinavé pruhy a natřete dutou zrcadlovou plochu
bezbarvým lakem. Na olakovanou plochu nasypte přes sítko kondenzátor a nechte
zrcadlo opět uschnout. Černým lihem nebo nitrolakem můžete ještě také nalakovat
orámování, jestliže jste je neopomněli udělat, a zadní část formy. Tím jste
zrcadlo dohotovili.</p>

<p>Takové zrcadlo, které jste si z&nbsp;hlíny nebo sádry sami zhotovili, je
dokonce magicky mnohem účinnější než zrcadlo skleněné, protože má dva působivé
kondenzátory, tj. pevný a tekutý. Tekutý kondenzátor je ve hlíně a pevný na
povrchu zrcadlové plochy. Toto zrcadlo má pouze tu nevýhodu, že je
v&nbsp;porovnání s&nbsp;jinými zrcadly těžké a snadno se rozbije.</p>

<p>Zůstane-li Vám po přípravě zrcadla ještě trochu fluidického kondenzátoru,
dobře ho uschovejte, protože ho můžete upotřebit i pro jiné účely, jako např.
pro magickou hůl, která se zhotovuje z&nbsp;jalovcové větve asi 30–50 cm
dlouhé, do jejíž celé délky se navrtá úzký otvor, který se naplní pevným
kondenzátorem. Hůl se zazátkuje, zapečetí a pro různé magické operace, jako
přenášení vůle na žijící osoby nebo jiné bytosti, pro upoutání atd. magicky
nabije.</p>

<p>O tom však více v&nbsp;druhém díle, týkajícím se praktické magie.</p>

<h3>Souhrn všech cvičení VIII. stupně</h3>

<p><b>I. Magický výcvik ducha</b></p>

<p>1. Průpravná cvičení pro mentální putování<br>
2. Mentální putování v&nbsp;praxi:<br>
a) v&nbsp;místností<br>
b) na kratší vzdálenost<br>
c) návštěvy u známých, příbuzných atd.</p>

<p><b>II. Magický výcvik duše</b></p>

<p>1. Veliké „TEĎ“<br>
2. Nelpění na minulosti<br>
3. Poruchy koncentrace jako vodítko magické rovnováhy<br>
4. Astrální tělo a světlo<br>
5. Ovládání elektrického a magnetického fluida</p>

<p><b>III. Magický výcvik těla</b></p>

<p>1. Magické ovlivňování pomocí živlů<br>
2. Fluidické kondenzátory:<br>
a) jednoduché<br>
b) složité<br>
c) fluidické kondenzátory pro magická zrcadla<br>
d) zhotovení magického zrcadla pomocí fluidických kondenzátorů</p>

<p><i>Konec osmého stupně.</i></p>

<p>&nbsp;</p>

<p>&nbsp;</p>

<div class=MsoNormal>

<hr size=1 width="33%" align=left>

</div>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'><a name="_ftn3"></a><a
href="http://www.grimoar.cz/fb_03/?#_ftnref3" title=""><span style='mso-bookmark:
_ftn3'><sup><span style='font-size:10.0pt'>3</span></sup></span><span
style='mso-bookmark:_ftn3'></span></a><span style='mso-bookmark:_ftn3'></span><span
style='font-size:10.0pt'> Toto dílo už autor nestačil napsat (pozn. nakl.)<o:p></o:p></span></p>

<p>&nbsp;</p>

<h2 align=left style='text-align:left'>Stupeň IX. – Magický výcvik ducha</h2>

<p>V&nbsp;sedmém stupni, v&nbsp;kapitole: „Magický výcvik duše“ hovořím o
jasnozření. Toto téma rozebírám v&nbsp;devátém stupni ještě důkladněji. Veškeré
návody, které jsou až dosud známy a které mají sloužit k&nbsp;dosažení této
schopnosti, nepřinesou nikomu kýžený úspěch. I u nejvíce nadaných, mediálně
založených osob se dostavují úspěchy jen kusé, které však brzy a úplně ustanou.
Namísto toho se zpravidla přihlásí různé choroby, např. oslabení zraku, nervová
slabost apod. Hlavní příčina onemocnění vězí v&nbsp;tom, že získaná
jasnozřivost není výsledkem soustavného mentálního a astrálního vývinu, nýbrž
že byla vyvolána násilím. Je tudíž jednostranná a následkem toho chorobná.</p>

<p>Praktické upotřebení veškerých nedokonalých návodů vede bezpodmínečně
k&nbsp;ochrnutí některého živlového principu a následek toho je přecitlivělost
toho nebo onoho smyslového orgánu. Tato přecitlivělost může vyvolat smyslové
dojmy z&nbsp;astrálního nebo mentálního světa. Všechny tyto vjemy pak závisí na
duchovním založení cvičící osoby, jsou důsledkem její zralosti a konečně bývají
způsobeny i karmou.</p>

<p>Ochrnutí živlu dělíme na čtyři skupiny:</p>

<p>1) ochrnutí principu ohnivého</p>

<p>Do této skupiny zařadíme veškeré jasnozřivé experimenty, které doporučují:
zírání do křišťálu, fixaci jednoho bodu, lesklé plochy (černého inkoustu, černé
kávy, zrcadla atd.)</p>

<p>2) ochrnutí principu vzdušného</p>

<p>Do skupiny patří jasnosluchové experimenty, předepisující různá vykuřování,
vdechování narkotických dýmů, plynů atd.</p>

<p>3) ochrnutí principu vodního</p>

<p>Ochrnutí tohoto principu vyvolají experimenty s&nbsp;narkotickými a
alkalickými prostředky, kterými jsou např. opium, hašiš, soma, peyotl
(meskalin), které zažíváním přechází do krve.</p>

<p>4) ochrnutí principu zemního</p>

<p>K&nbsp;tomu vedou veškeré praktiky, způsobující rozštěpení nebo vyšinutí
vědomí. Jsou to např. tance různého druhu, naklánění přední části těla,
kroužení hlavou, slabikování v&nbsp;nohou a pod. Rovněž náleží k&nbsp;této
skupině veškeré nežádoucí a chorobné vize duševně chorých, všechny patologické
případy vyvolané leknutím, vyčerpaností apod.</p>

<p>O rozmanitosti těchto a podobných cvičení, o jejich nebezpečích a nevýhodách
bylo by mnoho co říci. Skutečnému mágovi však toto krátké pojednání zcela
určitě postačí.</p>

<p>Je samozřejmé, že ochrnutí živlového principu podlamuje zdraví, zejména
jsou-li takové a podobné experimenty prováděny delší dobu a staly se tudíž již
zvykem, ale nejen to, brzdí i duchovní vývin. Všichni pochybovači se mohou na
základě uvedených čtyř skupin o jsoucnosti vyšších sil sami přesvědčit. Kdo
však neovládá sám sebe, tím méně živly, podlehne snadno svodům sil nižších,
z&nbsp;jejichž područí se jen zřídka kdy dostane.</p>

<p>Pouze školený mág, jenž má pevnou vůli, ovládá živly a vyvíjí své astrální
smysly vhodnými cviky předběžných stupňů, může si beztrestně dovolit dočasné
ochrnutí nebo vypojení některého živlového principu, aniž by se musel obávat,
že si uškodí na těle, duši a duchu. Pravý mág uvede vhodnými cviky tělo, duši a
ducha opět do živlové rovnováhy. I jeho úspěchy v&nbsp;praktické jasnozřivosti
jsou naprosto uspokojivé, neboť neexperimentuje, nýbrž pracuje vědomě se
schopnostmi již získanými, které jsou průvodními jevy jeho duchovního vývoje.</p>

<h3>Jasnozření v&nbsp;praxi pomocí magických zrcadel</h3>

<p>Jsou dva druhy magických zrcadel a to: 1) optická zrcadla zhotovená buď
z&nbsp;plochého nebo dutého skla, opatřená na jedné straně stříbrným amalgamem
nebo černým lakem. U zrcadla z&nbsp;dutého skla je vnější vypouklá strana
lakovaná a vnitřní, tedy dutá strana zůstává čistá a lesklá. K&nbsp;optickým
zrcadlům se čítají i křišťálové koule, dále plochá nebo dutá kovová zrcadla, na
jejichž povrchu je nanesena barevná nebo černá tekutina. I hladina tiché vody
může sloužit za optické zrcadlo.</p>

<p>Dále jsou magická zrcadla opatřená fluidickými kondenzátory, které jsem již
podrobně popsal.</p>

<p>Mág si musí býti vědom především toho, že úspěch zrcadlové magie nezaručuje
magické zrcadlo, nýbrž astrální a mentální schopnosti, vyvinuté vhodnými cviky
předběžných stupňů. Mág bude proto magické zrcadlo jakéhokoliv druhu považovat
jen za pomůcku – za jakési nářadí. Tím ovšem není řečeno, že by mág bez
magického zrcadla nemohl vůbec pracovat. Jelikož magické zrcadlo poskytuje
mnoho možností upotřebení, mág po této pomůcce jistě vždy rád sáhne.</p>

<p>Mág, který tuto učební soustavu probral prakticky, se neposadí před magické
zrcadlo, aby pouhou fixací tohoto unavil zrakové nervy. Mág pracuje jinak, tj.
prakticky. Dříve než popíši jednotlivé praktiky, uvedu několik příkladů, kdy
magické zrcadlo koná dobré služby:</p>

<p>1) u všech imaginačních prací, vyžadujících optické cviky</p>

<p>2) všude tam, kde jde o nabíjení sílami, fluidy atd.</p>

<p>3) jako průchodní brána ke všem žádoucím úrovním (sférám)</p>

<p>4) jako spojovací prostředek se živými a zesnulými osobami</p>

<p>5) jako pomůcka k&nbsp;navázání styků s&nbsp;různými silami, bytostmi,
inteligencemi atd.</p>

<p>6) jako ozařovač při impregnování místnosti, léčení nemocných atd.</p>

<p>7) jako ovlivňovací prostředek sebe sama nebo jiných osob</p>

<p>8) jako magický vysílač a přijímač</p>

<p>9) jako prostředek k&nbsp;zadržování škodlivých a nežádoucích vlivů</p>

<p>10) jako promítací přístroj veškerých žádoucích sil, bytostí, obrazů atd.</p>

<p>11) jako dalekohled</p>

<p>12) jako pomůcka k&nbsp;prozkoumání minulosti, přítomnosti a budoucnosti</p>

<p>Jelikož je magické zrcadlo univerzálním prostředkem, není možno vyjmenovat
zde všechny možnosti. Avšak intuitivní mág přijde na základě těchto dvanácti
příkladů sám na další praktiky s&nbsp;magickými zrcadly.</p>

<p>Ve vzdálenosti asi 1–2 m se před svým magickým zrcadlem posaďte do ásany
(koncentrační pozice). Toto cvičení nevyžaduje zvláštní osvětlení. Imaginační
cviky provádějte tím, že si zpočátku postupně představujte předměty, které
otevřeným zrakem musíte vidět tak zřetelně, jako by zde byly skutečné. Jelikož
jste se pomocí předcházejících cvičení stali již Mistry imaginace, nepřijde Vám
toto předběžné cvičení nijak zatěžko. Představu předmětů udržte vždy po dobu
několika minut, načež je imaginačně opět zrušte. Kdyby se Vám proti očekávání
imaginace přec jen nedařila, provádějte nejdříve imaginační cviky
s&nbsp;barvami a potom teprve přejděte k&nbsp;imaginaci s&nbsp;předměty.</p>

<p>Optická imaginační schopnost je, jak jsem jíž podotkl, obdobná ohnivému
principu, takže mágové, kteří ovládají dokonale živel ohně, budou mít i
v&nbsp;zrcadlové magii nejlepší úspěchy. Po představě s&nbsp;předměty přejděte
k&nbsp;imaginaci různých zvířat, dále lidí, při čemž si zpočátku představujte
výrazy tváří u známých, později u neznámých osob a různých lidských ras.
Imaginační cvičení prodlužte konečně na celou postavu. Daří-li se Vám toto
cvičení a můžete-li si představit osobu, ať známou či neznámou, mužskou nebo ženskou
na povrchu zrcadla, přejděte k&nbsp;představě domů, krajin, míst apod., abyste
i v&nbsp;tom získali náležitou schopnost. Teprve takto jste magicky připraveni
k&nbsp;provádění pravé zrcadlové magie.</p>

<p>Tyto přípravné cviky jsou velmi důležité, neboť mentální, astrální a hmotné
oko musí imaginací teprve uvyknout tomu, aby pojalo velikosti obrazů a jejich
zřetelnost. Jinak bychom viděli vše jen zkresleně. Při provádění těchto cviků
nesmíte připustit, aby se Vám v&nbsp;zrcadle objevovaly samočinně různé jiné
obrazy, což se stává ponejvíce osobám mediálně založeným. Odmítejte proto
důrazně všechny nežádoucí jevy i tehdy, kdyby byly sebekrásnější a lákavé. Vše,
co se Vám objeví nečekaně, jsou pouhé halucinace, myšlenkové reflexy prýštící
z&nbsp;podvědomí, které se rády vynořují za tím účelem, aby mága klamaly a
brzdily v&nbsp;jeho úsilí a poctivé práci. Při tomto předběžném cvičení
shledáte, že se Vám imaginárně pracuje tím lépe, čím větší je magické zrcadlo.</p>

<h3>Nabíjení magického zrcadla</h3>

<p>Další úlohou mága je seznámit se s&nbsp;nabíjením magických zrcadel. Musí
dokázat upoutat (nakupit) pomocí imaginace na každý zrcadlový povrch sám ze
sebe nebo přímo z&nbsp;univerza žádanou sílu, kterou opět imaginárně rozpustí
do původního zdroje. Nabíjení magických zrcadel může provádět následovně:</p>

<p>1) postupně všemi čtyřmi živly</p>

<p>2) akášou</p>

<p>3) světlem</p>

<p>4) elektrickým fluidem</p>

<p>5) magnetickým fluidem</p>

<p>Dosáhl-li mág těmito cviky v&nbsp;nabíjení zrcadla určité zručnosti, je
dostatečně schopen provádět s&nbsp;magickými zrcadly další experimenty.
V&nbsp;dalším uvádím několik příkladů současně s&nbsp;návody.</p>

<h3>MAGICKÉ ZRCADLO jako průchodní brána<br>
ke všem žádoucím úrovním (sférám)</h3>

<p>Při tomto experimentu se postarejte o to, aby Vás okolí nerušilo. Posaďte se
pohodlně před magické zrcadlo a naplňte jeho povrch akášickým živlem, který
vsajete z&nbsp;univerza do svého těla plícemi a póry. Nabíjení zrcadla osobní
(vlastní) akášou provedete buď skrze ruce nebo přímo ze solar-plexu. Nyní na
své tělo zapomeňte a považujte se pouze za ducha, který může přijmout jakýkoliv
tvar a jakoukoliv podobu. Myslete si, že se Váš duch zmenšil natolik, aby mohl
zrcadlem projít. Jakmile pomocí imaginace projdete zrcadlem, octnete se
okamžitě na astrální úrovni. Svým plným vědomím se na ní zdržte, několikrát se
poohlédněte, aniž byste pozbyli vědomí nebo dokonce usnuli. Potom se zrcadlem
opět vraťte a spojte se se svým tělem. Při počátečních cvičeních Vás na
astrální pláni obklopí pouze tma. Při častém opakování tohoto pokusu spatříte
světlo. Pocit svobody, nevázanosti, volnosti Vás uchvátí. Nacházíte se na
astrální úrovni, které se obvykle říká „onen svět“.</p>

<p>Vytrváte-li v&nbsp;onom cvičení, setkáte se na astrální pláni se zesnulými a
jinými bytostmi tuto pláň obývajícími, a projevíte-li přání vidět určitou
zemřelou bytost, v&nbsp;témže okamžiku s&nbsp;ní budete ve styku. Časem se
seznámíte se všemi platnými zákony astrálního světa a poznáte i místo, které po
odložení hmotné schránky sami zaujmete. Obavy ze smrti tím z&nbsp;Vás jednou
provždy vymizí. Soustředíte-li se z&nbsp;astrální pláně na některou vyšší
sféru, pocítíte brzy jemnější kmity, pocit zvláštní lehkosti (éteričnosti) Vás
uchvátí a budete uzpůsobení vstoupit do styku s&nbsp;bytostmi vyšších sfér.
Získáte tím poznání a zkušenosti, jaké Vám žádný smrtelník nemůže dát. Do svého
fyzického těla se vrátíte obohaceni duchovními kmity vyššího stupně, které není
možno popsat. Na ovládání živlů a na vlastní mentální a astrální čistotě
(zušlechtěné povaze) záleží, které duchovní sféry můžete navštěvovat.
V&nbsp;získání poznatků Vám nejsou kladeny meze.</p>

<p>Jestliže Vám astrální úroveň poskytla dosti zkušeností, můžete stejným způsobem
navázat styky i s&nbsp;vysokými světelnými bytostmi. V&nbsp;kladném případě
nenabijete zrcadlo akášou, nýbrž koncentrovaným, slunci se podobajícím světlem.
Je nabíledni, že dle uvedených návodů můžete pomocí zrcadla vyhledat a
navštívit i nižší úrovně jako např. říší živlů a jejich obyvatele. Magické
zrcadlo nabijte vždy tím živlem, jehož říši hodláte navštívit a při prostoupení
zrcadlem vezmete na sebe vždy tvar té nebo oné úrovně. Tak např. při návštěvě
říše trpaslíků naplníte nejen magické zrcadlo živlem země, ale i svého ducha
proměníte imaginárně v&nbsp;trpaslíka a naplníte se cele jeho životem. Totéž
platí o bytostech živlu vzduchu o tzv. vílách, o vodních bytostech, rusalkách
nebo undinách a ohnivých bytostech, salamandrech. Zkušenosti, které v&nbsp;těchto
říších a s&nbsp;jejich obyvateli získáte, jsou tak cenné, že by se jimi daly
naplnit celé svazky. Jak je možno přimět živelní duchy k&nbsp;sestoupení na
naši pozemskou pláň a k&nbsp;tomu, aby vykonali různé služby, popisuji zřetelně
ve svém druhém díle nazvaném „Praxe magické evokace“.</p>

<h3>MAGICKÉ ZRCADLO jako spojovací prostředek<br>
se živými a zesnulými osobami</h3>

<p>Přejete-li si pomocí magického zrcadla ovlivnit přítele, známého nebo jinou
osobu, chcete-li jí např. udělit rozkaz, aby Vám napsala nebo Vás navštívila,
budete si počínat takto:</p>

<p>Povrch magického zrcadla nabijete akášou a meditujete, že všude tj. mezi
Vámi, zrcadlem a Vaším přítelem je akáša, že tudíž není času ani prostoru.
Tento pocit meditativně udržte a přejte si vidět ihned v&nbsp;zrcadle svého
přítele. V&nbsp;následujícím okamžiku spatříte jako v&nbsp;panoramatu žádoucí
osobu, uvidíte čím se právě zabývá a co ji bezprostředně obklopuje. Současně
budete mít pocit, jako byste vedle žádoucí osoby sami stáli. Je-li Vám okolí
známé, můžete se pak ihned mentálním putováním přesvědčit o pravdivosti toho,
co jste v&nbsp;zrcadle spatřili. U mága, jenž správně cvičil a své astrální
smysly školil, budou zkušenosti jeho práce s&nbsp;magickým zrcadlem souhlasit
s&nbsp;výsledkem mentálního putování a budou proto odpovídat skutečnosti.
Není-li tomu tak, musí mág experiment tak dlouho opakovat, až bude mít vnitřní
jistotu, že viděné souhlasí se skutečností, což se dá různou osobní kontrolou
snadno zjistit.</p>

<p>Vidíte-li např., že dotyčná osoba spí, přitáhněte pomocí imaginace jejího
ducha, ti. mentální tělo do svého zrcadla a zhmotněte ho svou vůlí natolik,
jako by osoba stála před Vámi tělesně. Když se Vám to podařilo, udělte jí svůj
rozkaz. Při tom vždy dbejte, stejně jako u autosugesce, přítomné doby a
rozkazovacího způsobu, protože jinak by se možná podvědomí dotyčné osoby mohlo
vzepřít. Pravý mág se však nikdy nesníží k&nbsp;tomu, aby dával rozkazy
škodlivé a ničící, neboť dobře ví, že akášický princip by se mu za to těžce
mstil.</p>

<p>Zrcadlovou magií je také možno navázat astrální styky s&nbsp;druhým mágem,
který je na témže vývojovém stupni. Vše, co jeden z&nbsp;mágů do zrcadla
pronese, druhý uslyší, byť by vzdálenost mezi oběma mágy byla sebevětší. Někdy
je přenos slyšet tak hlasitě, že by třeba i třetí právě přítomná osoba, magicky
neškolená, ale senzitivní, na dálku pronesená slova zřetelně uslyšela.</p>

<p>Stejným způsobem je možno volat zesnulé osoby, aby se v&nbsp;zrcadle
objevily. Soustřeďte se pouze do akáši, dotyčnou zesnulou bytost si představte
nebo intenzivně myslete, aby se tato objevila. Voláte-li ze zemřelých někoho
známého, soustřeďte se na nějakou okolnost v&nbsp;době, kdy dotyčná osoba žila,
zavolejte pak její jméno do akáši a vyčkejte, setrvajíce v&nbsp;meditaci,
objevení zesnulé bytosti. Za krátkou chvíli se v&nbsp;zrcadle objeví, načež
můžete vyslovit svá přání. Z&nbsp;počátku se bude styk s&nbsp;bytostí podobat
hlasitému pronášení myšlenek, avšak později bude mág schopen se zesnulou
bytostí normálně hovořit. Mág také může zesnulou bytost nechat ze zrcadla
vystoupit, načež jí živlem země natolik zhmotní, že bude viditelná i oku
neškolené osoby.</p>

<p>Je věcí každého jednotlivce, jak hluboko do všeho vnikne a jak důkladně a
důsledně si bude při práci počínat. I jiné bytosti je možno přivolat a
zhmotnit, avšak o tom všem podrobněji v&nbsp;mém druhém díle, ježto je při tom
třeba dbát určitých pravidel.</p>

<h3>MAGICKÉ ZRCADLO jako pomůcka k&nbsp;navázání styků<br>
s různými silami, bytostmi, inteligencemi atd.</h3>

<p>Tuto metodu podrobně popisuji ve svém druhém díle „Praxe magické evokace“.
Pro zajímavost se zde zmiňuji jen o následujícím: Nabije-li mág své zrcadlo
akášou a učiní-li na jeho povrchu imaginativně živlem dotyčné bytosti tahy
jejího znaku a vysloví-li jméno oné bytosti, může s&nbsp;ní navázat styky. Na
základě tohoto kontaktu může pak mág od oné bytosti obdržet vše, co je schopna
podle svých zvláštností poskytnout. Totéž platí ovšem i pro veškeré ostatní
bytosti a síly.</p>

<h3>MAGICKÉ ZRCADLO jako ovlivňovací prostředek<br>
sebe sama nebo jiných osob</h3>

<p>Pro tento účel se hodí každé magické zrcadlo, ale zejména zrcadla opatřené
fluidickým kondenzátorem. V&nbsp;tomto směru je tolik možností upotřebení, že
není možno je všechny vyjmenovat. V&nbsp;dalším uvádím jen několik příkladů.</p>

<p>Z&nbsp;univerzálního moře světla vsajte pomocí imaginace nebo vdechováním
skrze plíce a póry tolik světla do své ho těla, až máte pocit, že se podobáte
žhavě bílému slunci. Světlo impregnujte určitým přáním např. že Vám jeho záře
propůjčuje intuici, inspiraci nebo jinou žádoucí schopnost, nebo že Vám dává
poznat pravdu. Skrze své ruce nechte světlo imaginárně proudit na povrch
zrcadla, kde ho shromáždíte, takže i poslední paprsek z&nbsp;Vašeho těla přejde
na zrcadlo. Z&nbsp;nakupeného světla utvořte bílou lesknoucí, slunci se
podobající kouli, která vydává přemíru intenzivních paprsků. Tento způsob
nabíjení opakujte několikrát bezprostředně za sebou, až jste si jisti, že je
zrcadlo dostatečně nabito a že jeho paprsky silně pronikají Vaším tělem, duší a
duchem a vyvolají ve Vás žádoucí vliv. Silou své vůle a pevným přesvědčením
upoutejte pomocí imaginace toto světlo na povrch zrcadla, kde je podle svého
přání necháte libovolně dlouho, načež je opět rozpusťte. O účinku a vlivu
světla musíte být tak přesvědčeni, že ani stín pochybnosti ve Vás nevznikne.
Právě ono skálopevné přesvědčení to je, které propůjčuje světelným paprskům
nesmírnou dynamiku, jež vyvolává téměř fyzické účinky. Sám jsem před léty tímto
způsobem ovlivnil magické duté zrcadlo tak silně, že se rozletělo na tisíce
střepů a střípků, takže jsem si pro tento účel musel pořídit zrcadlo
z&nbsp;dubového dřeva.</p>

<p>Nyní se posaďte před zrcadlo a meditujte o svém přání nebo o pravdě, kterou
si přejete zvědět, nebo o problému, jehož rozluštění Vás čeká. Když pak po svém
meditování zavedete do sebe akášický princip nebo se uvedete do tranzu,
dosáhnete velmi brzy svého cíle. Každopádně Vás tato práce příjemně překvapí a
při svých dalších meditacích tyto praktiky nevynecháte. Ponecháte-li magické
zrcadlo nabité, musíte je před zraky jiných osob ochránit. Nejlépe učiníte,
když je zabalíte do pravého hedvábí, protože hedvábí je, jak známo, spolehlivým
izolačním prostředkem. Paprsky zrcadla můžete také nechat dopadat na své lůžko,
aby pro dosažení žádaného ovlivňovaly podvědomí i po dobu Vašeho spánku. Vaše
autosugesce zesílí účinek a vedou k&nbsp;rychlejšímu úspěchu. Je samozřejmé, že
tímto způsobem nezískáte pouze poznatky a neprobudíte v&nbsp;sobě jen dřímající
schopnosti, jejichž vývin urychlíte, ale ovlivníte i vytčeným směrem i duši a
ducha. Jakmile tento vliv zrcadla již nepotřebujete nebo vyžaduje-li jiná práce
něco jiného např. ovlivnění akášou nebo živlovým zářením, magnetickým nebo
elektrickým fluidem, zrušíte imaginací první ovlivnění opačným způsobem
respektive rozpustíte světlo do univerza. I jiné osoby můžete ozářit nebo
ovlivnit, jenomže potřebné nabíjení nevedete vlastním tělem, nýbrž imaginárně
přímo z&nbsp;univerza na povrch zrcadla. Tímto způsobem je možno provádět různé
experimenty, jako např. hypnózu, mediální styk, magnetický spánek a pod. Pro
intuitivního mága je toto vše samozřejmostí a vlastní praxi dle toho usměrňuje.</p>

<h3>MAGICKÉ ZRCALO jako ozařovač<br>
k&nbsp;impregnováni místností, léčení nemocných atd.</h3>

<p>Podobnou praktikou je impregnování místností pomocí magického zrcadla, které
nabijete fluidem odpovídajícím Vašemu přání, jako např. světlem,
biomagnetismem, akášou a pod. Toto fluidum stáhněte pomocí imaginace přímo
z&nbsp;univerza natolik, aby se záření rozprostíralo po celé místnosti, kterou
hodláte impregnovat. Již při hromadění termínujte účinek. Takto můžete, je-li
toho třeba, ozařovat po celé dny, případně i měsíce místnost, v&nbsp;níž se
zdržujete tím, čeho si nejvíce přejete, např. úspěchem, zdravím, inspirací,
mírem a pod. Nabíjení můžete také zesílit, když jeho dynamiku častějším
opakováním zhustíte. Samozřejmě je možno léčit tímto způsobem a vyléčit různé
choroby, je-li zrcadlo dostatečně nabito. Můžete před zrcadlo posadit i nemocné
osoby, kterým již po uplynutí několika minut bude mnohem lépe.</p>

<h3>MAGICKÉ ZRCADLO jako vysílač a přijímač</h3>

<p>I pro tyto účely je možno zrcadlo výhodně použít a to při experimentech,
týkajících se oživení obrazů nebo zvukového přenosu. V&nbsp;tomtéž smyslu jako
má rozhlasová stanice vysílače a přijímače, můžeme i my využít svého magického
zrcadla. V&nbsp;dalším uvádím v&nbsp;krátkosti dvě praktiky, které dokáže
provést bez námahy každý mág, jenž se řídil všemi dosavadními pokyny.</p>

<p>První z&nbsp;těchto praktik popisuje vzájemné oživení obrazů nebo myšlenek
mezi dvěma stejnoměrně školenými mágy. Na vzdálenosti nezáleží, může býti právě
tak 10ti nebo 1000 kilometrová. Dorozumívací možnost je několikerá a to
prostřednictvím myšlenek, obrazů, dopisů, slov a pocitů. Praxe je jedna a táž,
při níž se pracuje jedním a tímtéž principem, jímž je akáša. Následuje popis
zrcadla jako vysílače, aniž by ovlivněná osoba tušila, že bylo vysíláno.</p>

<p>Bude dobře, když si mág osvojí nejdříve určitou praxi s&nbsp;partnerem, jenž
je na témže vývojovém stupni nebo který alespoň akášický princip velmi dobře
ovládá. Stanovte se svým partnerem přesnou vysílací a přijímací dobu. Obojí se
může dít současně. Nejdříve o praxi vysílatele. Ten především nabije zrcadlo
akášou a uvede se pomocí akášického principu do transu. Pojem o času a prostoru
mezi sebou a přijímatelem imaginárně vypojí, takže má pocit, že stojí u svého
přítele. Tento pocit se později dostaví zcela automaticky, což známe již ze
zkušenosti a z&nbsp;dřívějších experimentů. Nejdříve se pokuste přenést zcela
jednoduché tvary, jako např. trojhran nebo kruh s&nbsp;přáním, aby přijímatel
tento tvar uviděl ve svém zrcadle. Přijímatel nabije rovněž své zrcadlo před
přijímáním akášou, uvede se též do transu akášickým principem a naladí se na
to, že v&nbsp;zrcadle zřetelně pozná, co vysílací partner vyšle. Jsou-li oba
partneři stejnoměrně školeni, postřehne pak přijímatel bezpečně obraz, který
byl vysílatelem do zrcadla projektován. Po uplynutí stanovené doby přenosu a
postřehu vymění oba partneři úlohu, takže vysílatel se stane přijímatelem a
opakuje telepatický experiment v&nbsp;obráceném pořadí.</p>

<p>Je vždy dobře, když se mág školí rovnoměrně, jak ve vysílání, tak
v&nbsp;postřehu. Počátečními neúspěchy se nenechte odradit a cvičte pilně dál.
Po několika pokusech se úspěch zcela určitě dostaví.</p>

<p>Daří-li se Vám příjem jednoduchých obrazů, zesilte cvičení tím, že volíte
obrazy složitější, později obrazy žijících osob, obrazy míst a krajin, podobně,
jak jste si počínali při prvních přípravných cvičeních, týkajících se imaginace
v&nbsp;zrcadle. Po dostatečné praxi se pokuste o to, přenášet myšlenky bez imaginace,
tedy myšlenky zachycené pouze intelektem. Jestliže jste získali ve vysílání i
příjmu dostatek zkušeností, pokuste se pomocí imaginace napsat do zrcadla
krátká slova, která příjemce uvidí a přečte ve svém zrcadle. Slova vystřídají
věty a konečně dokážete přenášet písemně z&nbsp;jednoho zrcadla na druhé i celá
poselství. Po dosažení optické schopnosti přenosu vynasnažte se získat též
možnost akustického přenášení tím, že jako vysílající pronesete do zrcadla
zpočátku jedno nebo dvě slova s&nbsp;přáním, aby byla příjemcem vyslyšena.
Příjemce se uvede pro stanovenou dobu do transu a vyčká sluchového poselství.
To mu bude nejdříve připadat jako hlasité myšlení, avšak od jednoho cvičení ke
druhému bude slyšet vždy zřetelněji, dokonce tak zřetelně, jako by šlo o telefonní
hovor. Po mnoha vytrvalých pokusech a cvičeních bude akustický příjem tak
jasný, jako by pronášená slova byla mluvena přímo do ucha.</p>

<p>Jste-li dostatečně obeznámeni s&nbsp;přenosem krátkých slov, přejděte
k&nbsp;vysílání a k&nbsp;poslechu kratších vět, až opět vytrvalým cvičením
dospějete i k&nbsp;přenášení dlouhých zpráv. Zasvěcenci v&nbsp;Orientu se tímto
způsobem vzájemně dorozumívají a nazývají tuto schopnost „Poselství vzduchem“,
což je nutno brát symbolicky, neboť ve skutečnosti při tom hraje největší úlohu
akášický princip. Je samozřejmé, že vysílatel a příjemce si mohou tímtéž
způsobem vyměňovat navzájem i pocity nejrůznějšího druhu.</p>

<p>Ovládá-li mág schopnost na rovnocenné partnery vysílat a od nich přijímat,
může zachycovat a odposlouchat hovory a sledovat obrazné přenosy i jiných mágů,
podobně, jako je tomu u radiopřijímačů. Jako v&nbsp;rozhlase rádiem tak i
v&nbsp;magické terminologii se tomu říká „poslech na černo“.</p>

<p>V&nbsp;dalším popisuji magické zrcadlo jako vysílače sloužícího
k&nbsp;přenášení myšlenek, slov a obrazů na osoby magicky neškolené, které
nemají nejmenší potuchy o tom, že se tímto způsobem vysílá a že mohou býti
případně ovlivňovány.</p>

<p>V&nbsp;takovém případě upoutá mág do svého akášou nabitého zrcadla své
předsevzetí rozkazem, aby na určitou dobu bylo to neb ono přeneseno. Zavede-li
mezi sebe a onu nepřipravenou osobu akášický princip, přijme toto poselství
podle své schopnosti. Při ještě nedostačující praxi se poselství zpočátku
projeví tím, že ovlivněnou osobu přepadne ve stanovenou chvíli jakýsi neklid a
že na vysílatele (v našem případě na mága) bude intenzivně myslit. Později bude
přijímací osoba považovat poselství jako vlastní myšlenku, ježto není schopna
rozpoznat, zdali bylo vysláno nebo zdali prýští z&nbsp;jejího vlastního nitra.
Záleží-li mágovi na tom a zaměří-li se případně hlavně na tento druh vysílání,
může dotyčné osobě vštípit, že myšlenky přichází od něho. Dříve nebo později se
tato praktika nemine účinkem.</p>

<p>Mág může pomocí zrcadla vysílat také tím způsobem, že účinek se dostaví
postupně nebo tehdy, když je příjemce náležitě uzpůsoben. Nejvhodnější doba je
obvykle tehdy, když příjemce není rušen vnějšími vlivy a může vysílané zachytit
buď před spaním nebo ráno ihned po probuzení. V&nbsp;takových případech
koncentruje mág do zrcadla myšlenku, přání, zprávu s&nbsp;rozkazem, že to, co
hodlá dotyčné osobě sdělit, přijme ta teprve tehdy, jakmile nadejde pro ni
vhodná chvíle poslechu. Pokud nebyla zpráva přijata, působí dále a zůstane na
povrchu zrcadla. Byla-li však odeslána, splnilo zrcadlo svůj úkol a přijala-li
ovlivněná osoba vyslanou myšlenku nebo zprávu, stane se povrch zrcadla opět
čistý. Mág se věnuje svým dalším povinnostem, aniž by se více staral o svou
vysílačku a zrcadlo působí automaticky tak dlouho, až byla myšlenka nebo zpráva
skutečně přijata.</p>

<h3>MAGICKÉ ZRCADLO jako ozařovač<br>
při impregnování místností, léčení nemocných a pod.</h3>

<p>I pro tento účel se dá magického zrcadla použít. V&nbsp;rukou zručného mága
se může stát výborným prostředkem jeho vlastního vývinu. Praxe impregnování
místností je tato:</p>

<p>Pracujete-li v&nbsp;místnosti, kterou si přejete ovlivnit pomocí magického
zrcadla výhradně pro vlastní účely, provedete nabíjení skrze vlastní tělo. Při
nabíjení zrcadla pro jiné osoby stáhnete síly přímo z&nbsp;univerza, aniž byste
tyto nechali dříve projít vlastním tělem.</p>

<p>Tedy z&nbsp;univerza stáhnete buď přímo nebo skrze své tělo množství světla,
které nakupené upoutáte pomocí imaginace na povrch magického zrcadla. Hromadění
opakujte tak dlouho, až nakupené světlo přijme tvar koule nebo kotouče,
vydávající v&nbsp;celé místnosti lesknoucí se bílé světlo, podobající se světlu
silné lampy. Intenzivním opakováním cvičení nejen že vyzařované světlo
imaginárně vidíte, ale přímo pociťujete, jak prostupuje Vaše tělo v&nbsp;podobě
rentgenových paprsků. Přesvědčením a vírou vložte do světla přání a myslete, že
se světlo stává od hodiny k&nbsp;hodině, ode dne ke dni automaticky silnější a
že síla záření působí stále pronikavěji a dynamičtěji. Účinek termínujte – jak
řečeno v&nbsp;kapitole o biomagnetismu – a působení zářivé síly určete buď
dočasné nebo trvalé. Do spoutaného světla tj. do svého imaginárního slunce
vložte úlohu nebo přání, které má zářivá síla vykonat (splnit) např. přivodit
úspěch, mír, zdraví, zvýšit inspiraci, intuici, zcela podle toho, co nejvíce
potřebujete. Potom umístěte zrcadlo ve svém pokoji jako světlomet, abyste byli
stále pod vlivem jeho vyzařování. O zrcadlo se nemusíte více starat, neboť
pracuje jako ozařovač automaticky dále a ovlivňuje Vás i jiné osoby žádaným
směrem. Tuto metodu podržíte zajisté při veškerých svých pracích, cvičeních,
bádáních a meditacích.</p>

<p>Bylo-li zrcadlo nejen pro Vás, ale i pro jiné osoby magicky ovlivněno např.
za účelem léčení nemocných, tedy pro úplné uzdravení, poznáte, že pod vlivem
zářivé síly zrcadla dokážete vykonat mnohem více práce, aniž byste byli
unaveni, a vstoupí-li do Vaší místnosti nemocná osoba, pocítí okamžitou úlevu
bolestí, obzvláště, přijde-li pod přímý dopad zářivých paprsků. Síla účinnosti
závisí na intenzitě, s&nbsp;jakou bylo zrcadlo nabito. Příznivé záření neplatí
jen pro jedinou osobu, nýbrž pro tolik osob, kolik se jich do místností vejde.
Pro magnetizéry z&nbsp;povolání nebo pro osoby, zabývající se léčením nemocných
nebo ovlivňováním osob, bude tato metoda znamenitou pomůckou.</p>

<p>Je možno impregnovat nebo ozařovat nejen jednu jedinou místnost, nýbrž
zářivou sílu můžete pomocí imaginace přenést do největší vzdálenosti na jednu
nebo více osob. Pouze imaginaci účelně pozměníte. Netřeba zdůrazňovat, že se
magické zrcadlo jako ozařovač stává v&nbsp;rukou mága velmi cennou pomůckou,
poskytující různé možnosti upotřebení. Mág svého magického zrcadla jistě nikdy
nezneužije a nezneuctí tím, že by jím rozséval špatné vlivy.</p>

<h3>MAGICKÉ ZRCADLO jako prostředek<br>
k&nbsp;zadržování škodlivých a nežádoucích vlivů</h3>

<p>I pro tento účel koná magické zrcadlo dobré služby. Pouze impregnace
vyzařovací síly magického zrcadla je poněkud jiná a impregnace místnosti nebo
místa, zkrátka toho, co má být chráněno, se naplní zářivou silou světla tak,
aby světelné paprsky zadržovaly jakékoliv nepříznivé vlivy nebo vracely je zpět
k&nbsp;výchozímu bodu. Tam, kde jde o nepříznivé vlivy, musíte pracovat
s&nbsp;impregnací světla. Jedná-li se o to, chránit místnost před jakýmikoliv
vlivy, ať dobrými či nepříznivými, naplníte impregnaci zrcadla respektive
místnosti akášou, do níž vložíte imaginárně vlastnost nedotknutelnost a
neprostupnost. Práce s&nbsp;akášickým principem nedovolují jeho hromadění, což
bylo již několikrát podotknuto, avšak impregnaci přání je kvůli dynamizaci
účinku možno pomocí imaginace častěji opakovat.</p>

<p>Mág má na vůli pořídit si pro různé účely několik magických zrcadel.
Pracuje-li však s&nbsp;dálkovým poslechem a přenosem, nesmí samozřejmě svoji
pracovní místnost izolovat akášou, protože by mu tento princip znemožnil
jakékoliv působení na dálku. Podrobnosti, týkající se zadržování škodlivých
vlivů, dále izolování určitého místa pomocí magického zrcadla za účelem různých
magických prací atd. uvádím ve svém druhém díle nazvaném „Praxe magické
evokace“.</p>

<p>Kromě této možnosti upotřebit magického zrcadla jako prostředku
k&nbsp;zadržování nežádoucích vlivů, má mág ještě další výhody v&nbsp;tom, že
může veškerá známá fluida (magnetické, elektrické nebo elektromagnetické)
upotřebit ve spojitosti se zrcadlovou magií a účelně s&nbsp;nimi pracovat.
Jakých sil je pro ten či onen případ třeba, zdali magnetického či elektrického
fluida nebo živlů, závisí na práci a na účinnosti jeho přání.</p>

<h3>MAGICKÉ ZRCADLO jako promítací přístroj<br>
veškerých sil, bytostí, obrazů atd.</h3>

<p>Magické zrcadlo můžete také upotřebit ke zhmotnění veškerých sil mentální a
astrální úrovně, takže budou viditelné i magicky neškoleným osobám. Nejde při
tom jen o pouhou domněnku nebo sugesci, neboť myšlenky, elementáry, bytosti
všech úrovní, živlové bytosti atd. se dají na základě zde uvedených praktik
v&nbsp;zrcadle natolik zhmotnit, že mohou být i fotografovány. Následuje
praktický návod.</p>

<p>Naplňte povrch zrcadla zhmotnělým živlem země. Tento živel nenechte projít
vlastním tělem, protože byste tím vyvolali poruchy na zdraví (určitá ochromení
atd.), nýbrž nahromaďte ho pomocí imaginace přímo z&nbsp;univerza. Čím větší
bude nakupení zemního živlu, tím hmotnější a viditelnější bude to, co hodláte
promítnout. Je proto třeba nakupení živlu víckrát opakovat. Přejete-li si
zhmotnit nějakou představu, nějaký obraz nebo elementál natolik, aby se stal
dobře viditelným i druhé, magicky neškolené osobě, musíte si počínat takto:</p>

<p>Zaveďte pomocí imaginace akášický princip buď pouze do hlavy dotyčné osoby
nebo chcete-li do celého těla a určete současně, aby tento princip v&nbsp;ní
účinkoval po celou dobu experimentu. Jde-li o to, učinit nějakou představu
(smyšlenku) viditelnou, umístěte ji svou imaginací dokonale, zřetelně a jasně
na povrch zrcadla, jako by tam byla skutečně a stáleji udržujte. Pohlédne-li
pak osoba, kterou jste akášickým principem ovlivnili, na zrcadlo, uvidí na něm
onu představu jako ve filmu. Stejným způsobem si můžete počínat
s&nbsp;elementálem, elementárem nebo stínem, který jste sami utvořili
(zplodili). Voláte-li však bytost z&nbsp;astrální nebo jiné úrovně, musíte
dříve prostor kolem svého zrcadla, v&nbsp;němž se má bytost projevit, naplnit
akášickým principem. Lépe je samozřejmě naplnit akášou celou místnost. Těchto
příprav není třeba, máte-li ještě jedno magické zrcadlo, jemuž určíte úlohu
impregnovat akášickým principem celou místnost. Je-li vše dokonale připraveno,
uveďte se do tranzu tím, že do sebe zavedete akášický princip a v&nbsp;tomto
stavu volejte žádanou bytost, obývající astrální nebo jinou úroveň. Dokud
neovládáte praktiky zaklínací magie, které popisuji podrobně ve svém druhém
díle, spokojte se s&nbsp;tím, že pomocí imaginace voláte zesnulé a jiné bytosti
z&nbsp;astrální úrovně.</p>

<p>Na zrcadle se nacházející nakupený živel země zhmotní obrazy nebo bytosti
natolik, že je uvidí a uslyší neškolená osoba. Viděné a slyšené není potom
žádnou halucinací a mág může obraz (zjev) živlem země zhmotnělý zachytit i
fotograficky. Musí však mít na zřeteli, že obrazy takto zhuštěné mají mnohem
vyšší vibraci než normální nám známé světlo. Tuto vyšší vibraci není samozřejmě
možno fotograficky zachytit. Proto vyžadují takové snímky co možná nejkratší
expoziční dobu. U dobrých fotopřístrojů volte jednu setinu vteřiny. Jsou však
již speciální fotopřístroje, které mají expoziční dobu dvě setiny vteřiny.
Takové přístroje se hodí nejlépe, usnadní práci a obrazy jsou konkrétní.</p>

<p>Při pořizování těchto snímků nehraje úlohu, zdali je den či noc. Kdo by však
chtěl mít zároveň ofotografováno zrcadlo a jeho pozadí, musí ovšem snímek
pořizovat při vhodném osvětlení. Jinak se v&nbsp;zrcadle objeví pouze zhmotnělý
obraz. Zkušenosti ukázaly, že je u těchto snímků lépe volit desky nežli filmy.
Jelikož je kmitočet dotyčného obrazu mnohem vyšší než kmitočet světla, vyžadují
tyto snímky zvláštní barevné filtry. Vyžadují tedy fotografické snímky mentální
úrovně, jako jsou smyšlené (představované) obrazy, elementáry, elementály,
stíny a všechny ostatní jevy modrý filtr. Veškeré bytosti, astrály zesnulých
atd. musí mít fialové filtry. Bytosti jednoživelné (živlové bytosti) vyžadují
filtr barvy rubínové. Pro fotografické snímky přírodních jevů, vyvolané na
základě přírodní magie přírodními silami nutno použít žlutý filtr. Barvy filtrů
jsou, jak vidno, obdobné dotyčným úrovním.</p>

<p>Kromě obrazů a bytostí může mág nechat skrze magické zrcadlo nahlédnout i
neškoleného do jeho (případně i někoho jiného) minulosti, přítomnosti a
budoucnosti.</p>

<h3>MAGICKÉ ZRCADLO jako dalekohled</h3>

<p>Ve svém magickém zrcadle můžete pozorovat a sledovat též události, které se
u známých i neznámých odehrávají i v&nbsp;té největší vzdálenosti. Zrcadlo
naplňte jako obvykle akášickým principem. Klidně a pohodlně vytrvejte ve své
pozici, uveďte se do tranzu pomocí akášického principu a zaměřte se
v&nbsp;tomto stavu na osobu, kterou hodláte pozorovat. Při tom si myslete, že
zrcadlo je veliký dalekohled, skrze který i na největší dálku vše dobře vidíte.
V&nbsp;témže okamžiku uvidíte dotyčnou osobu a její okolí jako ve filmu.
Z&nbsp;počátku budou obrazy možná poněkud nejasné, ale častějším opakováním
experimentu vyvstanou před Vámi tak zřetelně a čistě a pocit, že žádaná osoba
se nachází ve Vaší bezprostřední blízkosti, bude tak přesvědčivý, že se budete
domnívat stát skutečně přímo vedle ní, i kdyby šlo v&nbsp;tomto případě o
vzdálenost třeba tisíckilometrovou.</p>

<p>Kvůli kontrole a jistotě, že to, co jste si přáli v&nbsp;zrcadle vidět,
odpovídá skutečnosti, představte si pomocí imaginace, že se dotyčná osoba
zabývá něčím zcela jiným. Když se Vám to astrálními smysly podaří právě tak
dobře je to důkazem, že viděné je zatím pouhý klam a je tudíž třeba cvičení
opakovat tak často, že si osvojíte schopnost rozeznávat skutečnost od smyšlenky
nebo klamu. Mág může, jestliže si to přeje, pod svým zručným vedením nechat
stejným způsobem vidět do dálky i každou jinou magicky neškolenou osobu.
V&nbsp;tomto odvětví obzvláště vyškolení a vycvičení mágové dokáží na podkladě
uvedených praktik a za pomocí červených filtrů zhotovit na největší vzdálenost
i fotografické snímky viděných obrazů a událostí.</p>

<p>Nejedná-li se Vám ani tak o hmotné události, které můžete na vzdálenost
v&nbsp;přítomné době spatřit, jako spíše o duševní život, o povahu a cítění
určité osoby, stačí, když si odmyslíte její hmotné tělo a zaměříte se výhradně
na její astrál. Ihned se Vám objeví aura a povahové rysy dotyčné osoby
v&nbsp;různých barevných odstínech. Z&nbsp;toho si můžete potom dle zákona
analogie učinit logické závěry o její povaze a jejích schopnostech. Jestliže
Vás ale nezajímá ani světské počínání určité osoby, ani její duševní vlastnosti
a povahové rysy, odmyslete si jak její hmotné, tak i astrální tělo a přejte si
vidět v&nbsp;zrcadle výhradně jejího ducha. Okamžitě se Vám zjeví obrazy duchu
odpovídající, takže můžete její myšlenkové a ideové pochody sledovat i na
největší vzdálenost.</p>

<p>Z&nbsp;tohoto příkladu vidíte, že je možno osvojit si schopnost čtení
myšlenek u kohokoliv i na největší vzdálenost a záleží pouze na Vaší vůli, jak
dalece si hodláte toto Mistrovství osvojit.</p>

<h3>MAGICKÉ ZRCADLO jako pomůcka<br>
k&nbsp;prozkoumání minulosti, přítomnosti a budoucnosti</h3>

<p>Nejobtížnější úloha při práci s&nbsp;magickým zrcadlem připadá přesnému
zjišťování minulosti, přítomnosti a budoucnosti u jiných osob. Je samozřejmé,
že mág může vidět v&nbsp;zrcadle, jakoby na filmu natočenou svou vlastní
minulost a přítomnost. A kdyby chtěl ukojit svou zvědavost a přál si vidět také
svou vlastní budoucnost, nebylo by pro něho těžké se pomocí zrcadla na ni
zaměřit a dovědět se sebemenší podrobnosti. Nevýhoda by však byla v&nbsp;tom,
že v&nbsp;okamžiku, kdy mág spatří v&nbsp;zrcadle svou budoucnost, je zbaven
své svobodné vůle. Dal by se pak přirovnat již jen se šablonou, kterou je nutno
vyplnit, aniž by se mohlo na ní něco pozměnit. Jinak je tomu ovšem tehdy, když
akášický princip v&nbsp;nejvyšším projevu, který můžeme nazvat Božskou
Prozřetelnost, mága tím nebo oním způsobem varuje, případně před blížícím se
nebezpečím, aniž by se mág chtěl o své budoucnosti sám něco dovědět. Na takovou
výstrahu musí mág samozřejmě reagovat, protože případné neuposlechnutí by mohlo
mít pro něho neblahé následky. Každý mág, který dospěl až k&nbsp;tomuto stupni
vývinu pozná, zdali výstraha přichází od bytostí, jakoukoliv sféru obývající,
nebo přímo z&nbsp;akášického principu.</p>

<p>Chce-li mág u neškolených osob a u takových, na nichž mu záleží, zjistit
minulost, přítomnost a budoucnost, je pro něho magické zrcadlo pochopitelně
velmi cennou pomůckou. Veškeré myšlenky, city, pocity a fyzické činy
zanechávají v&nbsp;akáše čili v&nbsp;principu příčiny přesné záznamy, které
může mág kdykoliv, buď pomocí svého magického zrcadla, nebo přímo v&nbsp;transu
v&nbsp;akáše číst a které jsou mu tedy otevřenou knihou. Potřebuje se pouze
pomocí imaginace na to zaměřit. Z&nbsp;počátku, pokud mág není v&nbsp;tom ještě
dokonalým Mistrem, budou se mu obrazy projevovat nesouvisle nebo jen ojediněle.
Častým opakováním tohoto cvičení vyvstane však před zraky mága na povrchu
zrcadla jako v&nbsp;panoramatu jeden obraz za druhým s&nbsp;minulostí
související a to tak čistě a zřetelně, jako by mág viděné události sám
prožíval. Od přítomnosti počínaje až k&nbsp;dětství a k&nbsp;samému zrození
může mág nechat promítnout jednu událost za druhou. Je dobře sledovat minulost
jenom ke zrození, ačkoliv je možno zjistit život ducha té či oné osoby i
v&nbsp;dřívějších vtěleních. Toho nechť se ale mág vyvaruje, protože by
zjišťováním jak budoucnosti tak dřívějších vtělení u sebe a u jiných osob
zasahoval do dění Božské Prozřetelnosti a jeho zvědavost by měla těžké
následky. Předně by byl v&nbsp;témže okamžiku tak stár, kolik předešlých životů
uviděl. Toto vědomí by v&nbsp;nitru mága vyvolalo a zanechalo velmi nepříjemný
pocit a neblaze by se projevovalo hlavně v&nbsp;tom, že by mág ztratil veškerý
zájem na svém dalším životě. Za druhé se mág stává odpovědným za veškeré chyby
svých minulých životů. Jediná výhoda by byla v&nbsp;tom, že by si uvědomil své
zkušenosti v&nbsp;minulých životech získané, což by ale nevýhody nijak
nevyvážilo.</p>

<p>Přeje-li si mág zjistit budoucnost jiné osoby, uvede se pouze do tranzu.
Ovládá-li tuto praxi dokonale, nezůstane mu nic ukryto. Tento druh jasnozření,
kdy mág může mentální, astrální a hmotnou úroveň u sebe i u jiných jasně a
souvisle vidět, je nejvyšší výsledek práce s&nbsp;magickým zrcadlem. Dospěl-li
mág až sem, nemám mu k&nbsp;praxi s&nbsp;magickým zrcadlem už co říci a na
základě příkladů zde uvedených si vypracuje své vlastní praktické metody.</p>

<h2 align=left style='text-align:left'>Stupeň IX. – magický výcvik duše</h2>

<p>V&nbsp;tomto stupni uvádím metodu, dle které se mág naučí vědomě odpoutávat
své astrální tělo od těla hmotného a přenést se všude tam, kde si přeje se svým
astrálním tělem být. Odpoutávání astrálního těla se děje – jak nám ihned poví
praktický návod – za jiných předpokladů než je tomu u mentálního putování nebo
u transu, vyvolaného akášickým principem. Stav, při kterém je astrální a
mentální tělo odpoutáno od těla fyzického, nazývá okultní terminologie extází.
Opravdový mág ovládá schopnost odpoutávání astrálního těla dokonale a může se
se svým astrálním tělem kdekoliv objevit. Ve většině případů mu však postačí
mentální putování nebo trans.</p>

<p>Schopnosti odpoutávání astrálního těla použije mág ponejvíce jen při
pracích, které vyžadují hmotný magický zásah. Tyto práce podmiňují zvýšenou
opatrnost, protože na rozdíl od mentálního putování jsou obě spojovací pásky
mezi mentálním, astrálním a hmotným tělem (tak zvané mentální a astrální
matrice) od těla uvolněny a astrální a mentální tělo spojuje s&nbsp;fyzickým
tělem pouze velmi jemná, elastická, stříbrně se lesknoucí životní páska. Kdyby
se ve stavu, v&nbsp;němž je mentální a astrální tělo odděleno od těla hmotného,
dotkla fyzického těla cizí ruka, ať magicky školená či nikoliv, porušil by
tento dotek onu nadmíru jemnou pásku, to znamená, že spojení s&nbsp;hmotným
tělem by bylo přerváno a okamžitě by nastala fyzická smrt.</p>

<p>Proto musíte hned z&nbsp;počátku těchto cvičení přísně dbát na to, aby se
Vás v&nbsp;tomto stavu nikdo nedotkl. K&nbsp;přetržení jemné pásky dochází tím,
že lidské elektromagnetické fluidum působí mnohem silněji a mágova přejemná
životní páska nemůže tomuto fluidu vzdorovat, ani tehdy, když je mág sebevíce
vycvičen a magicky vyvinut. Lékařská věda by při prohlídce těla, které by bylo
tímto způsobem usmrceno, zjistila toliko srdeční embolii nebo srdeční mrtvici
(případně ochrnutí srdce). Fyzické tělo se ve stavu extáze podobá zdánlivě
mrtvému, je tudíž neživé a bez citu, dech je zastaven a srdce nebije. Popis
praxe vše blíže vysvětlí. Zdánlivá smrt je rovněž extatický jev, který se u
postiženého dostaví následkem patologického působení. Každému mágovi je tento
jev snadno vysvětlitelný.</p>

<p>Je nutno ještě podotknout, že normální dýchání, které přivádí ony čtyři
živly včetně akáši do krevní dráhy, udržuje v&nbsp;permanenci mentální matrici,
tvořící ono pojítko mezi mentálním a astrálním tělem, neboť jak víme ze
zkušenosti, není života bez dechu. Naproti tomu astrální matrici, která spojuje
astrální tělo s&nbsp;tělem fyzickým, udržuje při životě přísun potravy do těla.
Mág vidí nyní jasně souvislost mezi přijímáním potravy a mezi dechem. Cvičení
týkající se vědomého dýchání a vědomé požívání potravy v&nbsp;počátečních
stupních uvedená uzná za opodstatněná. Zanedbávání jednoho nebo druhého
v&nbsp;tomto vývojovém stupni by se u mága projevilo bezpochyby disharmonicky,
ať již nemocemi nebo jinými poruchami. Příčina mnohých poruch na duchu, duši a
na těle tkví v&nbsp;nepravidelnosti a zanedbávání obou těchto faktorů. Proto
jsem, hned z&nbsp;počátku zdůrazňoval, a to nikoliv zbytečně, že je
bezpodmínečně třeba, aby tělo, duše a duch byly vyvíjeny a udržovány současně a
stejnoměrně. Není-li fyzické tělo dosti harmonické, silné a houževnaté, nemá-li
přijímáním vydatné a na vitamíny bohaté potravy dostatečnou zásobu
elektromagnetického fluida a tím dostačující elastičnost astrální matrice,
mohou mu extatická cvičení uškodit na zdraví.</p>

<p>Mág zajisté nyní uzná, že jsou veškerá asketická cvičení, doporučující
dodržovat v&nbsp;pracovní vývojové soustavě posty extrémní a tudíž hodná
zavržení. Mnohé orientální praktiky, které předepisují askezi a asketická
cvičení, jsou jednostranné a přímo nebezpečné pro lidi nedomorodé, jejichž
tělesné dispozice jsou pro stávající podnebí nedostačující.</p>

<p>Jestliže ale mág vyvíjel stejnoměrně ony tři stupně jsoucnosti, kterými jsou
tělo, duše a duch, nemusí se obávat, že u něho vyvstanou nějaké poruchy
v&nbsp;mentálním, astrálním a fyzickém těle. Arciť, kdo tuto učební soustavu
neprobíral systematicky a ve vývinu přehlížel to i ono bezpečnostní opatření,
musí počítat s&nbsp;případnou disharmonií.</p>

<p>Mág tudíž nepřikročí dříve ke cvičení, týkající se odpoutávání a vysílání
těla astrálního, pokud si není zcela jist, že ovládá dokonale veškeré dosud
uvedené metody. U mentálního putování zůstává nejsubtilnější část tj. astrální
matrice, spojující tělo s&nbsp;duší, v&nbsp;těle, kdežto při odpoutání těla
astrálního všechno z&nbsp;těla vystoupí, takže je u extatických cvičení zvýšená
opatrnost na místě.</p>

<p>Vlastní praxe odpoutávání a vysílání těla astrálního je velmi jednoduchá,
zejména pro toho, kdo dobře ovládá mentální putování. Při odpoutávání těla
astrálního si počínejte takto:</p>

<p>Usedněte do ásany (i v&nbsp;leže můžete toto cvičení provádět) a vystupte se
svým mentálním tělem z&nbsp;těla fyzického. Své hmotné tělo pozorujte vědomím,
které jste do těla mentálního přenesli. Bude Vám připadat, jako by hmotné tělo
bylo pohrouženo do spánku. Pomocí imaginace si nyní představujte, že
z&nbsp;těla hmotného vytahujete svou vůlí své astrální tělo, podobně jako tělo
mentální. Astrální tělo se ve Vaší představě musí podobat přesně tělu
mentálnímu a fyzickému. Se svým astrálním tělem se nyní spojte tím, že do
astrální formy vstoupíte. Při tomto cvičení budete mít divný pocit, jakoby
astrální tělo k&nbsp;Vám nepatřilo a musíte tudíž ihned vědomě spojit mentální
matrici s&nbsp;astrální, neboť by se Vám tak jako tak nedařilo astrální tělo
v&nbsp;představě udržet. Toto bude fyzickým tělem (jakoby jakousi neviditelnou
páskou) stále přitahováno. Pozorujete-li při těchto cvičeních zároveň fyzické
tělo, zjistíte, že při provádění tohoto experimentu vyvstanou poruchy
v&nbsp;dýchání. Avšak v&nbsp;okamžiku, kdy se v&nbsp;duchu spojíte
s&nbsp;astrální formou a začnete ihned vědomě dýchat, pocítíte, že jste
s&nbsp;astrálním tělem také skutečně spojeni.</p>

<p>Při počátečních cvičeních, kde se jako duch vedle svého fyzického těla
spojíte tímto způsobem s&nbsp;tělem astrálním, musíte myslit výhradně jen na
dýchání. Toto cvičení provádějte tak dlouho, až si na dýchání v&nbsp;astrálním
těle, které jste vytáhli a umístili vedle svého fyzického těla a duchovně se
s&nbsp;ním spojili, úplně zvyknete.</p>

<p>Z&nbsp;uvedeného je zřejmé, že je to výhradně vědomé dýchání
v&nbsp;astrálním těle, které umožňuje uvolnění astrální matrice. Stalo-li se
Vám častým opakováním tohoto cvičení dýchání v&nbsp;mentálním a astrálním těle
zvykem, můžete přejít k&nbsp;dalším cvikům. Jakmile počnete v&nbsp;astrálním
těle dýchat, ustane dech v&nbsp;těle fyzickém. Odpoutáním upadne fyzické tělo do
jakési letargie, údy ztuhnou, obličej zpopelaví a vezme na sebe mrtvolný
vzhled. Přestanete-li ale vedle svého fyzického těla dýchat a hodláte-li
cvičení ukončit, zpozorujete v&nbsp;tu chvíli, že je astrální tělo neprodleně
přitahováno (jakoby silou magnetu) tělem hmotným, ve kterém se okamžitě ujímá
normálního dýchání. Až tehdy, když se i mentálním tělem, tedy se svým vědomím,
vrátíte duchovně do svého fyzického těla, takže astrální a mentální tělo je
opět ve fyzické schránce, nabudete pozvolna plného vědomí a ukončíte tím první
cvičení.</p>

<p>To, co se všeobecně považuje za umírání, je tentýž postup. Rozdíl je pouze
v&nbsp;tom, že matrice mezi hmotným a astrálním tělem je zničena. Tam, kde jde
o normální úmrtí a astrální matrice mezi hmotným a astrálním tělem je následkem
nemoci nebo z&nbsp;jiné příčiny přervána, nemá astrální tělo spolu s&nbsp;tělem
mentálním ve fyzickém těle již co činit a vystoupí z&nbsp;něj automaticky.
Tento postup převede dýchání do těla astrálního, aniž si to kdo
v&nbsp;astrálním těle uvědomí. Z&nbsp;toho vyplývá, že zesnulé bytosti rozdíl
mezi hmotným tělem a tělem astrálním hned nepostřehnou a nepociťují. Uvědomí si
to znenáhla až tehdy, když poznají, že hmotné tělo nemohou již upotřebit a že
astrální tělo podléhá jiným zákonům (zákonům akášického principu). O tom se však
podrobněji zmiňuji již v&nbsp;kapitole, týkající se astrální úrovně. Cvičení
vědomého odpoutávání astrálního těla je tedy napodobení procesu umírání.
Z&nbsp;toho jasně vidíme, jak blízko jsme těmito cviky od hranice, dělící
skutečný život od tak zvané smrti a všechno nabádání ke zvýšené opatrnosti je
tím naprosto odůvodněno.</p>

<p>Ovládá-li mág dokonale odpoutávání astrálního těla, odpadá pro něho za prvé
veškerý strach ze smrti, za druhé pozná celý postup jeho odchodu z&nbsp;tohoto
světa a ví také, kam po odložení své hmotné schránky přijde. Po mnoha cvičeních
vědomého odpoutávání astrálního těla uvykne mág dýchání v&nbsp;astrálním těle
natolik, že si toho již ani nebude vědom a bude v&nbsp;astrálním těle prožívat
tytéž pocity, jako by se nacházel v&nbsp;těle hmotném. Při návratu do hmotného
těla zadrží pouze v&nbsp;astrálním těle vědomě dech, aby se astrální tělo mohlo
od mentálního těla odpoutat a přijmout opět tvar těla fyzického.
V&nbsp;okamžiku, kdy astrální tělo přijme formu těla fyzického, začne
automaticky dýchat, čímž je teprve návrat do fyzického těla možný. Tuto
okolnost je nutno mít stále na zřeteli. Jelikož mentální tělo podléhá jiné
zákonitosti, nedýchá stejným rytmem, jako tělo hmotné ve spojení s&nbsp;tělem
astrálním. Až tehdy, když jste si na vystupování a navrácení astrálního a mentálního
těla z&nbsp;těla hmotného zvykli a můžete-li jedno, jak druhé libovolně
provádět, dále, když si – pokud jde o dýchání – počínáte náležitě opatrně, jste
schopni se od hmotného těla znenáhla vzdalovat. Při těchto přípravných
cvičeních se však nevzdaluje dále, než vedle svého fyzického těla. Stůjte buď
vedle svého těla nebo zaujměte jeho polohu tj. posaďte se do ásany.</p>

<p>Další cvičení spočívá v&nbsp;tom, pozorovat kromě těla, stejně jako při
odpoutání mentálu, své bezprostřední okolí. Je to konečně tentýž postup jako u
mentálního putování. Všechny předměty musíte postřehnout, vnímat a musíte vše
slyšet, pouze s&nbsp;tím rozdílem, že duch si zvolí pro své putování ještě
jeden obal, kterým je astrální tělo, umožňující hmotnější působení.</p>

<p>Odeberete-li se někam pouze se svým mentálním tělem a tam sledujete nějaký
příběh, nějakou událost, která by ve Vás mohla vyvolat příznivé nebo nepříznivé
fyzické pocity, nemůžete tyto v&nbsp;mentálním těle prožívat a také události
samy Vás nemohou ovlivnit. Prožijete-li ale totéž s&nbsp;tělem astrálním, pociťujete
to tak intenzivně, jako byste tam byli přítomni i tělem hmotným.</p>

<p>Nyní se cvičte v&nbsp;tom, vzdálit se od svého hmotného těla krok za krokem.
Neviditelná síla přitažlivostí, podobající se té, se kterou magnet působí na
železo, Vás bude nejdříve násilně přitahovat k&nbsp;tělu fyzickému. Dá se to
vysvětlit tím, že páska mezi astrálním a hmotným tělem je vyživována, udržována
a držena v&nbsp;rovnováze nejsubtilnějším fluidem. Těmito cviky se však
exteriorizace astrálního těla stává vědomým postupem proti přírodnímu zákonodárství
přírodních sil v&nbsp;těle, který musí být zvládnut. Z&nbsp;toho důvodu
vyžaduje pohyb astrálním tělem mnohem větší úsilí, než když se pohybujete pouze
tělem mentálním. Vzdalujte se proto při počátečních cvičeních od svého hmotného
těla jen několik kroků a ihned se zase vraťte. Tím, že Vás magnetická
přitažlivost trvale upoutá a ovlivní, vyvolá ve Vašem astrálním těle i různé
pocity, jako např. strach před smrtí a pod. Tyto pocity musíte každopádně
přemoci. V&nbsp;tomto stupni musíte nad veškerými se vyskytnuvšími překážkami
stůj co stůj zvítězit. Při každém opakování cvičení se od fyzického těla více
vzdalujte. Čím větší kus cesty se svým astrálním tělem časem urazíte, tím menší
bude síla přitažlivosti k&nbsp;tělu hmotnému. A později při velmi dalekých cestách
Vám přijde dokonce i zatěžko se vracet do těla. Pro mága vyrůstá potom
nebezpečí v&nbsp;tom, že ho přepadne při vzpomínce na opětný návrat do hmotného
těla smutek, obzvláště tehdy, když se nachází v&nbsp;úrovních nebo krajích, jež
ho zcela uchvátí. Proto musí být mág absolutním pánem svých citů. Zvykne-li si
na to, být se svým astrálním tělem nejen na hmotné, ale i na astrální úrovni
jako doma, tak ho obvykle omrzí život a on by se nejraději do svého hmotného
těla již nevrátil. Zatouží po tom, přetnout násilně životní pásku, která ho
k&nbsp;fyzickému tělu ještě poutá. Kdyby tak učinil, spáchal by tím právě
takovou sebevraždu, jako ve fyzickém těle. Kromě toho by se provinil vůči
Božské Prozřetelnosti a přivodil by si tímto násilnickým činem karmické
následky. Je pochopitelné, že jsou svody k&nbsp;takové násilnosti velké,
zejména tehdy, musí-li mág ve hmotném světě snášet mnohá utrpení, kdežto na
jiných úrovních a sférách prožívá samou blaženost.</p>

<p>Kdo s&nbsp;těmito cvičeními, týkajícími se vysílání astrálního těla pokročil
natolik, že může astrální tělo podle své libosti kamkoliv vysílat, má možnost
použít této schopnosti pro nejrůznější účely. Se svým astrálním tělem se může
odebrat všude tam, kde si přeje být, může léčit nemocné tím, že
v&nbsp;astrálním těle nakupí a zhustí elektrické a magnetické fluidum, které na
nemocné osoby převede. Léčení astrálním tělem je mnohem pronikavější než pouhým
přenášením myšlenek nebo pomocí mentálního putování, protože fluida,
s&nbsp;nimiž mág pracuje, působí jen v&nbsp;úrovni nemocné osoby.</p>

<p>Kromě toho má mág možnost působit různými vlivy. Živlem země, který na
astrální úrovni zhustí ve svém astrálním těle, že se před zraky zasvěcence i
nezasvěcence zmaterializuje a stane viditelným, slyšitelným i hmatatelným. Tyto
úspěchy jsou odvislé od doby cvičení a od toho, jak je kdo schopen živel země
nakupit ve svém astrálním těle. Je samozřejmé, že mág dokáže se svým astrálním
tělem provádět i fyzické úkony. Vyvolávání fenoménů, což je schopností
zasvěcenců (klepání, vykonávání různých prací) je tím dostatečně objasněno.
Mágovi v&nbsp;tomto ohledu nejsou kladeny meze a jen na něm záleží, v&nbsp;čem
se hodlá specializovat. Každopádně je dostatečně obeznámen a ví, jak si má
počínat. Může např. zhustit jen jednu část těla, případně ruku, zatím co druhou
nechá astrální. Dokáže-li pomocí své imaginační síly zrychlit v&nbsp;předmětu
elektronové kmity, nechá před zraky diváka zmizet předmět velikosti
odpovídající jeho síle a vývinu a přenese ho na astrální úroveň. Hrubohmotné
předměty pak již nepodléhají zákonům hmoty a stanou se astrální. Svým astrálním
tělem může mág takové předměty přenést hravě na největší vzdálenost, kde je
opět zhmotní do původního tvaru.</p>

<p>V&nbsp;očích nezasvěcenců se zdají tyto fenomény být pouhou chimérou.
Vycvičený mág však dokáže vyvolat ještě větší fenomény, které svět považuje za
hotové zázraky. Na základě tohoto vysvětlení zázraky jako takové pro mága
neexistují. Mág zná upotřebení vyšších sil a zákonů a dle potřeby jich použije.</p>

<p>Mohl bych uvést ještě mnoho dalších příkladů, co vše dokáže mág se svým
astrálním tělem provést, ale poctivému snaživci postačí pouhé náznaky.</p>

<h3>IMPREGNACE ASTRALNÍHO TĚLA<br>
se čtyřmi základními Božskými Vlastnostmi</h3>

<p>Došel-li mág ve svém magickém vývinu až sem, započne s&nbsp;konkretizováním
svého názoru o Bohu. Jednostranně školený mystik, jogín atd. vidí svého Boha
pouze v&nbsp;jednom aspektu, kterého uctívá a jemuž platí jeho největší uznání.
Naproti tomu opravdový zasvěcenec, jenž s&nbsp;ohledem na ony čtyři živly
sleduje trvale tuto učební soustavu ve svém duchovním vývinu, rozdělí pojem
Boha podle univerzálních zákonů na čtyři aspekty:</p>

<p>1. Všemohoucnost, odpovídající ohnivému principu</p>

<p>2. Moudrost a Vševědoucnost, náležející principu vzdušnému</p>

<p>3. Všudypřítomnost s&nbsp;principem vody</p>

<p>4. Nesmrtelnost s&nbsp;principem země</p>

<p>Tento stupeň ukládá mágovi, aby o těchto čtyřech božských idejích
(aspektech) postupně meditoval. Hluboké meditace mohou mága přivést
s&nbsp;některou božskou Ctností do extáze, ve které s&nbsp;ní přímo splyne,
takže se bude sám pociťovat za onu Ctnost. Toto vytržení musí prožít se všemi
čtyřmi Ctnostmi Boha. Cvičení si rozdělí libovolně. Bude např. o jedné
z&nbsp;těchto Ctností meditovat tak dlouho, až si je jist tím, že se s&nbsp;ní
ztotožnil. Meditace si může rozdělit podle svého času také tak, že při jednom
cvičení vyvolá v&nbsp;sobě meditativně postupně všechny čtyři Ctnosti.</p>

<p>Meditace musí být tak silné, hluboké, pronikavé a přesvědčivé, že se
astrální tělo naplní každou jednotlivou Ctností. Pojem mága o Bohu je
univerzální, slučující podle univerzálních zákonů všechny čtyři Božské
Vlastnosti. Nechť mág věnuje těmto meditacím veškerou pozornost, protože vedou
ke splynutí s&nbsp;jeho Bohem. Může-li si mág o těchto čtyřech Ctnostech učinit
vnitřní obraz, což dokáže hlubokou meditací, bude schopen navázat spojení,
jehož praxi nalezne v&nbsp;desátém stupni této učební soustavy. Tyto meditace časem
zbožští jeho ducha, jeho duši a konečně působí analogicky i na jeho tělo, čímž
mu umožní spojení s&nbsp;Bohem, což je také hlavním účelem a cílem tohoto
vývojového kursu.</p>

<h2 align=left style='text-align:left'>Stupeň IX. – Magický výcvik těla</h2>

<p>Žák, jenž prakticky probral všechny až dosud uvedené metody, nepotřebuje pro
magický výcvik těla provádět již žádná zvláštní cvičení. Vyvinuté síly jen
ještě více prohloubí a všestranně jich použije. V&nbsp;dalším uvádím několik
návodů, které může žák po několikerém opakování dle svého vývinu prakticky
sledovat.</p>

<h3>Léčení nemocných pomocí elektromagnetického fluida</h3>

<p>Je překrásnou a svatou povinností pomáhat svými silami trpícím. Mág dokáže
konat v&nbsp;léčení nemocí po způsobu mnoha svatých hotové zázraky. Žádný
lékař, magnetizér a léčící médium nedokáže vyvolat a využít dynamické síly
podle prazákonů tak dokonale, jako právě mág. Předpoklad toho je, že mág musí
dobře znát okultní anatomii těla se zřetelem na živly a jejich pozitivní i
negativní činnost, jinak by nebylo možné ohnisko nemoci zdárně ovlivňovat.</p>

<p>Pomocí akášického principu se svým jasnovidným zrakem může mág ihned
rozeznat každou příčinu onemocnění a započít s&nbsp;ovlivněním (tedy
s&nbsp;léčením) přímo u kořene, tedy u původní příčiny nemoci. Tkví-li příčina
v&nbsp;mentální úrovni, musí mág působit především na ducha nemocného, aby napravil
harmonii. Jak jsem již vícekrát podotkl, může mentální sféra působit pouze na
mentální úroveň, astrální sféra na astrální úroveň a hmotná sféra výhradně jen
na hrubohmotnou úroveň. Toho si musí být mág stále vědom. Transmutace
z&nbsp;jedné úrovně na druhou se může dít jen pomocí příslušné matrice neboli
spojovací pásky silou, která je mnohem subtilnější. Myšlenka sama absolutně
nemůže vyvolat fyzickou sílu tj. odstranit tělesnou bolest.</p>

<p>Za to ale myšlenka koncentrovaná, naplněná vírou a přesvědčením vyvolá
v&nbsp;pacientově mentální sféře silné vibrace, které projdou mentální matricí
a vniknou do astrálního těla. Dále než do pacientovy duše takový vliv nevnikne.
Tento zásah pacienta sice povzbudí k&nbsp;tomu, aby se v duchu obíral léčivým
procesem, čímž vznikne vibrace pro léčení žádoucí, ale to je vše. Určité
mentálně-astrální zmírnění choroby se tím sice docílí, z&nbsp;pacientovy
vnitřní mentální sféry se urychlí léčivý postup, ale pro zmenšení bolestí
hmotného těla tento vliv nepostačuje, zvláště tehdy ne, když je pacient
chorobou tak vyčerpán, že si tělo látky a fluida, jichž je k&nbsp;léčení třeba,
automaticky již neobnovuje. Úspěch by byl tedy jen zcela nepatrný a léčení jen
subjektivní.</p>

<p>Do této kategorie léčebných metod patří sugesce, hypnóza, autosugesce,
modlitba o zdraví atd. Mág sice tyto metody nezavrhuje, ale také na ně
nespoléhá a považuje je jen za druhořadé pomocné prostředky. Tak vysokou
hodnotu, jaká je těmto metodám v&nbsp;různých četných knihách připisována, pro
něho nemají.</p>

<p>Mnohem účinněji pracuje opravdový magnetizér, jenž okultním tréninkem a
vhodnou životosprávou disponuje přebytkem životního magnetismu. Takový
magnetizér nepotřebuje ani víru pacientovu ani sugesci, hypnózu nebo svatozář.
Přebytkem své životní síly naplní, v&nbsp;případě potřeby i proti pacientově vůli,
astrální tělo a dosáhne tím rychlejšího uzdravení, protože jeho magnetismus má
silnější napětí a může tímto způsobem posílit astrální matrici nemocného.
Magnetopat může plným zdarem léčit i dítě, které si ještě neumí udělat správnou
představu a které ještě nedokáže být svým podvědomím v&nbsp;léčení nápomocno.</p>

<p>Jinak je tomu u mága, který by mohl denně léčit celé stovky nemocných, aniž
by jeho vitalita utrpěla nejmenší újmu, kdyby mu to ovšem jednak dovolil čas a
za druhé, kdyby se na léčebnou praxi zaměřil. Mág se řídí univerzálními zákony
a uplatňuje jeho vliv přímo v&nbsp;onemocnělé části, aniž by musel procházet
astrálním tělem a jeho matricí. Mágův zásah je tudíž mnohem vydatnější a
účinnější všech ostatních zázračných léčitelů. Uzdravení může podle okolností nastat
tak rychle, že to školní medicína bude považovat za zázrak.</p>

<p>Opravdovému mágovi zde nehodlám předepisovat všeobecná pravidla léčení
nemocných. Ježto je znalý zákonů, jistě si již sestavil svou vlastní pracovní
metodu. Postačí mu tedy jen několik náznaků.</p>

<p>Mág pracuje vůlí a imaginací všude tam, kde u jeho pacientů jde o slabost
nebo poruchu ducha a je proto třeba narušenou harmonii opět napravit. Při tom
si mág musí býti vědom činnosti svého ducha, že totiž ovlivnění neprovádí ani
jeho astrál, ani fyzické tělo, nýbrž že zde pracuje výhradně jeho duch. Proto
zasluhuje jeho duch veškerou pozornost. Na tělo a na duši musí úplně
zapomenout, aby účinek ducha k&nbsp;duchu byl dostatečně intenzivní. Jeli
pacient v&nbsp;agonii nebo v&nbsp;bezvědomí, může ho mág probudit opět k&nbsp;vědomí.
Jestliže je třeba hledat příčinu onemocnění v&nbsp;astrálním těle, pracuje mág
s&nbsp;nahromaděnou životní silou, kterou impregnuje přáním úplného uzdravení.
Nakupenou životní sílu povede mág přímo z&nbsp;univerza do astrálního těla
pacientova, aniž by ji dříve nechal projít svým vlastním tělem. Tím zabrání mág
jakémukoliv oslabení vlastní vitality a zároveň tomu, aby se ód smísil
s&nbsp;nemocným ódem pacientovým. Jsou-li příčiny onemocnění fyzické povahy a
je-li v&nbsp;těle zasažen některý orgán, vezme mág na pomoc živly, elektrické a
magnetické fluidum. Při silné konstituci pacienta pracuje mág pouze se živly,
které působí na nemoc blahodárně např. proti vysoké teplotě bude bojovat se
živlem vody. Zavedený živel si sám vytvoří potřebné fluidum (elektrické nebo
magnetické) a mág doporučí pacientovi dodržovat životosprávu živlům
odpovídající, dále dietu, dýchací gymnastiku, léčebné bylinky, koupele apod.</p>

<p>Jestliže je ale tělo nemocného již velmi zeslabeno tedy málo odolné, takže
není schopno chybějící živel přijmout, následkem čehož se potřebné fluidum
nemůže samočinně vytvářet, nezbývá mágovi než onemocnělý orgán chybějícím
fluidem sám naplnit. Při tom musí ovšem mít na zřeteli okultní anatomii
polarizace. Orgán, který zastává funkci magnetického fluida, nesmí nabíjet
fluidem elektrickým, nechce-li pacientovi přitížit. U orgánů, v&nbsp;nichž
působí obě fluida, zavede tyto postupně. Ovlivňuje-li např. fluidálně hlavu,
naplní její přední část tj. čelo, levou stranu a vnitřek (velký mozek)
elektrickým fluidem a pravou stranu hlavy a její zadní část (malý mozek)
fluidem magnetickým.</p>

<p>Vkládá-li při léčení mág na nemocného ruce, což je arci dobrou pomůckou, ale
není ji nevyhnutelně třeba, musí i vkládání rukou být fluidálně správné.
V&nbsp;našem případě týkající se hlavy bude čelo a levou stranu ovlivňovat
pravou, tedy elektrickou a zadní část hlavy a pravou stranu levou, tj.
magnetickou rukou.</p>

<p>V&nbsp;léčebné praxi obzvláště dobře vycvičený a zběhlý mág nevkládá ani
ruce, ani neprovádí tahy, nýbrž koná vše, dík své školené obrazotvornosti,
imaginativně. Pomocí imaginace musí umět zavést magnetické nebo elektrické
fluidum i do nejmenších orgánů, takže např. do nitra oka zavede magnetická a do
okrajů bulvy elektrické fluidum. Tímto způsobem dokáže nejen vyléčit mnoho
očních chorob a posílit zrak, ale co víc, udělá slepé opět vidoucími, ovšem za
předpokladu, že se v&nbsp;tom kterém případě nejedná o organickou vadu.</p>

<p>Neutrální části těla bude mág léčit tím způsobem, že je naplní buď živlem
odpovídajícím dotyčné oblasti těla nebo nahromaděnou životní silou. Nevezme-li
eventuálně na neutrální části vůbec zřetel, nedopustí se tím velké chyby,
protože fluidické záření ovlivňuje nepřímo i neutrální organická střediska.</p>

<p>Tam, kde nejde jen o poruchu jediného orgánu, nýbrž kde je zasaženo celé
tělo např. u nervových chorob, špatné krve a apod. zavede mág elektrické
fluidum do celé pravé strany pacientovy a magnetické fluidum do celé levé
strany.</p>

<p>U pacienta, jehož tělesná konstituce není pro příjem způsobilá, zavede mág
kromě léčivých fluid postupně ještě živly, jednotlivým oblastem odpovídající.
Od nadměrného dynamického nakupení živlů mág ovšem upustí, protože by tím
vyvolané veliké napětí pacient nesnesl.</p>

<p>Nejúčinnější magické léčení spočívá v&nbsp;tom, že mág ovlivňuje u nemocného
podle potřeby postupně ducha, duši a tělo. Způsob tohoto léčení je mágovi na
základě uvedených příkladů již dostatečně znám a není tudíž třeba zvláštních
připomínek.</p>

<p>Na eventuální otázku, zdali je opravdový a vysoce vyvinutý mág schopen
vyléčit úplně každou, i zdánlivě nevyléčitelnou chorobu je možno odpovědět
kladně za předpokladu, že tělu nechybí žádný orgán. Mág tedy opravdu může
vyléčit každou i tu nejtěžší chorobu.</p>

<p>V&nbsp;knize Osudu (akáše) bude však mág číst, kam až smí se svým zásahem
jít, neboť některé choroby jsou podmíněny karmou. To znamená, že pacientovi
bylo osudem uloženo, aby svojí chorobou to nebo ono z&nbsp;nynějšího života
nebo z&nbsp;některého minulého vtělení vyrovnal. Jestliže je ale mág povolán
k&nbsp;tomu, aby se stal prostředkem k&nbsp;věci a chorobu buď zmírnil anebo
úplně vyléčil, což pravý mág v&nbsp;akáše také vidí, může na základě těchto
návodů a s&nbsp;ohledem na univerzální zákony působit přímo zázračně.</p>

<p>Nejvyšší zasvěcenci, kteří kdy kráčeli po naší zeměkouli a kteří dokázali
udivit svět nevídanými zázraky v&nbsp;léčení nemocných, křísením mrtvých apod.,
mohli tak činit jen se zřetelem na univerzální zákony, jejich síly a fluida.
Nebylo při tom důležité, zdali schopnost realizace jejich víry hrála vědomě či
bezděčně úlohu nebo zda šlo o vyřknutí živého slova (kabalu). Na mágově
vyspělosti záleží, nakolik dokáže jeho realizační schopnost provést zázračné
vyléčení.</p>

<h3>Magické nabíjení talismanů, amuletů a drahokamů</h3>

<p>Víra v&nbsp;talismany, amulety a drahokamy sahá až do šerověku a má svůj
původ ve fetišismu, který je mezi primitivními národy rozšířen až dodnes. Do
určitého stupně je i u kultivovaných národů víra v&nbsp;talismany atd. dosud
rozšířena, byla však přizpůsobena módě a projevuje se v&nbsp;nošení rozličných
drobných předmětů, jako jsou přívěsky, prsteny, náprsní jehlice apod. Zejména
měsíční kameny přinášející štěstí jsou vysoce v&nbsp;kursu. Kdyby idea
talismanů neskrývala v&nbsp;sobě něco pravdivého a i magického, byla by
myšlenka i víra v&nbsp;talismany ze světa idejí již dávno zmizela. Naší úlohou
bude proto závoj sejmout a rozpoznat zrno od plevele.</p>

<p>Talisman, amulet nebo měsíční kámen má posílit, zvýšit a udržet víru a
důvěru osoby, která jej nosí. Tím, že nositel věnuje svému talismanu zvýšenou
pozornost, působí autosugestivně žádoucím směrem na podvědomí a může podle vloh
a schopností dosáhnout různých efektů. Když člověk věřící jen hmotě, tedy
vyslovený hmotař, suchopárný vědátor tento druh víry odsuzuje, zesměšňuje,
kritizuje a všem takovým a podobným věcem vtiskne pečeť pověry, nelze se tomu
divit. Pravý mág však ví, oč ve skutečnosti jde a nespokojí se nošením
talismanů jen za účelem povzbuzení víry a důvěry, ale bude pátrat po
souvislosti talismanu se zákonitostí. Je mu známo, že talismany, které vděčí za
svou existenci jen víře, ztrácí v&nbsp;ruce nevěřícího nebo podezřívavého
člověka svoji působivost. Mág půjde proto se svou vědou a zákonitostí
v&nbsp;tomto směru o kus dále.</p>

<p>Dříve než rozpitvám syntézu, upozorním ještě na různé rozdíly. V&nbsp;rukou
mága není talisman ničím jiným než nástrojem, opěrným bodem, něčím hmotným, na
což může vázat nebo poutat svou sílu, příčinu, svůj fluid. Tvar talismanu, zda
je to prsten, přívěsek, náprsní jehlice apod., jakož i věcná hodnota jsou mu
věcí vedlejší. Nedbá při tom ani na módu, ani na krásu a nimbus. Pro něho je to
předmět, jehož pomocí tvoří upoutáním svých sil příčiny, které mají vyvolat
žádoucí účinky bez ohledu na to, zda-li nositel v&nbsp;to věří či nikoliv.</p>

<p>Pentakl je naproti tomu již předmět specifický (talisman), který je
v&nbsp;souzvuku se zákony analogie žádoucího účinku, žádané síly, schopnosti a
příčiny. Při jeho zhotovení a ovlivnění musí mág dbát příslušných zákonů
analogie. Rovněž za účelem navázání spojení s&nbsp;bytostmi vyšších světů, ať
dobrých či zlých (inteligencemi, genii nebo démony) dá mág přednost pentaklu
před talismanem.</p>

<p>Amuletem se nazývá kousek speciálního tzv. panenského nebo i obyčejného pergamenového
papíru, na němž může být napsáno božské jméno, svatý verš z&nbsp;bible nebo
mantra, vyjadřující uctívání božstva. Též nošení různých kouzelných rostlin,
jako je např. mandragora, které mají přivodit určitou ochranu nebo jiné
efektivní účinky, patří ještě do kategorie amuletů. Dále nošení fluidických
kondenzátorů pevných nebo tekutých nebo jimi nasáklý sací papír, přírodní
magnety, malé umělé magnety ve tvaru podkůvky se čítají rovněž k&nbsp;amuletům.</p>

<p>Zbývá ještě zmínit se o drahokamech a polodrahokamech, které jsou výborné
fluidické kondenzátory. Od pradávna byly používány jako nositelé štěstí,
úspěchu, poskytující ochranu a působící léčivě. Na podkladě barev a tvrdosti
(hutnosti) přisoudila astrologická věda každému druhu kamenů zvláštní účinnost
a osobám narozeným pod určitým znamením nebo pod vlivem určité planety
doporučila nosit pro štěstí příslušný kámen. Skutečnému mágovi je však známo,
že astrologicky volené kameny pro štěstí mají jen nepatrnou účinnost a pro lidi
vůbec nevěřící jsou úplně bezcenné. Naproti tomu jsou kameny, souvisící
s&nbsp;astrologickou účinností a se zřetelem na jejich tvrdost, chemické
složení a barvu přístupny a hodí se k&nbsp;tomu, aby byly magicky ovlivněny.</p>

<p>Mág může, pokud je to možné, dbát astrologických pravidel, není však na nich
závislý. Je schopen, přeje-li si to, ovlivnit každý kámen i astrologicky
nejnepříznivější tak silně, že jsou účinky zaručeny bez ohledu nato, zdali
dotyčná osoba v&nbsp;účinnost věří nebo nevěří. Vždy se dostaví efekt podle
mágova rozkazu a přání.</p>

<p>Různé druhy a rozdíly mezi talismany, amulety, pentakly a drahokamy jsem
tedy dostatečně objasnil. Pohovořím nyní ještě o rozličnosti nabíjení. Jde o
deset způsobů, které jsou:</p>

<p>1.&nbsp;&nbsp;&nbsp;&nbsp;&nbsp; Nabíjení pouhou vůlí ve spojitosti
s&nbsp;imaginací.</p>

<p>2.&nbsp;&nbsp;&nbsp;&nbsp;&nbsp; Nabíjení zhuštěnou časovou životní silou a
impregnací přání.</p>

<p>3.&nbsp;&nbsp;&nbsp;&nbsp;&nbsp; Nabíjení upoutáním elementárů, elementálů,
bytostí, které mají žádoucí účinek vykonávat.</p>

<p>4.&nbsp;&nbsp;&nbsp;&nbsp;&nbsp; Nabíjení individuálními a tradicionelními
rituály.</p>

<p>5.&nbsp;&nbsp;&nbsp;&nbsp;&nbsp; Nabíjení magickými formulkami, mantramy,
tantry atd.</p>

<p>6.&nbsp;&nbsp;&nbsp;&nbsp;&nbsp; Nabíjení hromaděním živlů.</p>

<p>7.&nbsp;&nbsp;&nbsp;&nbsp;&nbsp; Nabíjení elektrickým a magnetickým fluidem.</p>

<p>8.&nbsp;&nbsp;&nbsp;&nbsp;&nbsp; Nabíjení nahromaděním světelné síly.</p>

<p>9.&nbsp;&nbsp;&nbsp;&nbsp;&nbsp; Nabíjení pomocí elektromagnetických voltů.</p>

<p>10.&nbsp; Nabíjení sexuálně-magickými operacemi.</p>

<p>Každá z&nbsp;uvedených možností nabíjení má mnoho obměn a zabralo by mnoho
času a papíru, kdybych je zde chtěl všechny popsat. Vyvinutý mág si podle své
intuice sestaví vlastní způsoby a možnosti. Deset zde uvedených má sloužit jen
jako příklad a proto podámjen stručný popiso každém jednotlivém způsobu
nabíjení.</p>

<h3>Ad 1) Nabíjení pouhou vůlí ve spojitosti s&nbsp;imaginací</h3>

<p>Pro tento způsob nabíjení platí nejjednodušší a nejsnazší metoda. Účinek
závisí jednak od mágovy vůle a jednak od jeho imaginační schopnosti. Každý
talisman, kámen, pentakl, s&nbsp;výjimkou papírových a pergamenových amuletů,
musí být před magickým nabíjením zbaven cizího, na něm lpícího fluida. Nejlépe
je to učinit pomocí magie vody.</p>

<p>Vezměte sklenici s&nbsp;čerstvou studenou vodou, do které talisman ponořte.
Koncentrujte se při tom, že voda odnímá z&nbsp;talismanu všechny nepříznivé
vlivy. V&nbsp;této koncentraci setrvejte určitou chvíli. Po několika minutách
dokonalé soustředěnosti musíte mít jistotu, že veškeré nežádoucí vlivy voda již
sebrala a že Váš talisman je jich tudíž prost. Talisman osušte a buďte
ujištěni, že je pro ovlivnění způsobilý. Tento očistný proces musíte provést
s&nbsp;každým pevným talismanem, bez rozdílu, jakou metodou ho hodláte nabíjet.</p>

<p>Nyní vezměte talisman k&nbsp;ruce, upřete na něj svůj pohled a
s&nbsp;největší silou vůle, pevnou vírou vložte do něho imaginativně své přání
respektive účinnost. Tuto termínujte, tj. má-li působit jen určitou dobu nebo
trvale, platí-li jen pro jistou osobu nebo pro každého, kdo by tento talisman
nosil. V&nbsp;přítomné době imaginujte, že žádoucí efekt již působí. Sílu napětí
vloženého přání můžete častějším opakováním svého ovlivnění zesílit, čímž se
síla vyzařování zintezivní a bude pronikavější. Do talismanu soustřeďte pocit,
že jeho účinnost trvá a sílí automaticky i tehdy, když na něj nemyslíte. Je-li
talisman určen pro druhou osobu, platí pro ni totéž. Když jste podle nejlepšího
vědomí a svědomí, s&nbsp;největší schopnou silou talisman nabili, je možno jej
nosit.</p>

<h3>Ad 2) Nabíjení zhuštěnou časovou životní silou a impregnací přání</h3>

<p>Stejným způsobem zbavíte talisman cizích vlivů, jak je uvedeno pod ad 1).
Je-li talisman určen pro Vaši osobní potřebu, musíte zhuštění životní síly
provést ve vlastním těle (viz návod ve III. stupni). Když jste své tělo životní
silou expanzivně naplnili, veďte a zaveďte ji pravou rukou do talismanu, kde ji
stlačíte tou měrou, aby celý tvar talismanu, amuletu nebo kamenu zabrala.
Musíte při tom udržovat představu, že talisman v&nbsp;podobě sací nádobky
životní sílu do sebe hravě přijímá a tak dlouho ji v&nbsp;sobě podrží, jak
dlouho si to budete přát. Pracujte s&nbsp;představou, že se časem a nošením
nebo upotřebením talismanu jeho účinnost nijak nezmenší, ale naopak zvýší. Vaše
imaginace musí být tak silná a vydatná, že talismanem vstřebávaná životní síla
nabývá stlačováním sněhobílý třpyt a že se podobá žhavému slunci. Přání ohledně
účinnosti talismanu vložte ihned při zhušťování životní síly do svého těla.
Také dobu působnosti můžete dodatečně imaginárně určit. Konejte vše
v&nbsp;přítomném čase, čímž vyjádříte přesvědčení, že talisman má bezprostředně
po ovlivňovacím aktu plnou účinnost.</p>

<p>Nemějte pro jeden a týž talisman několik přání a obzvláště protichůdná.
Nejlépe působí takové nabíjení, které sleduje splnění pouze jediného přání.
Volte vždy přání, která mohou být splněná a zanechte přání fantastických, tudíž
nesplnitelných. Tento příkaz platí pro všechny tvary talismanů a pro všechny
způsoby nabíjení.</p>

<p>Chcete-li se přesvědčit o expanzivnosti nabíjení talismanu, vezměte si na
pomoc siderické kyvadélko. Nabíjíte-li talisman pro někoho jiného, neveďte
zhuštěnou životní sílu vlastním tělem, nýbrž přímo z&nbsp;univerza a zaveďte ji
imaginárně do talismanu. Ostatní pravidla jsou tatáž.</p>

<h3>Ad 3) Nabíjení upoutáním elementálů, elementárů, bytostí, které mají
vyvolat žádoucí účinek</h3>

<p>O tvoření elementálů a elementárů jsem psal podrobně již v&nbsp;předešlých
stupních. I elementál nebo elementár můžete vázat na talisman, pentakl, amulet
nebo kámen. Upoutání můžete provést vyřknutím slova, které si sami zvolíte,
použitím malého zvlášť sestaveného rituálu nebo gestem pomocí imaginace. Potom
stačí zvolené gesto, rituál, slovo nebo formuli pouze vyslovit nebo provést a
připoutaný elementál způsobí žádoucí účinek. Kdy je možné elementál nebo
elementár vázat na talisman, bude mág již vědět.</p>

<p>Elementálů použije k&nbsp;ovlivňování sféry mentální a elementárů pro
dosažení astrálních nebo hmotných účinků. Také bytosti je možno tímtéž způsobem
upoutat na talisman pro určité úkony, což dokáže každý mág, který na svém
vývinu poctivě pracoval. Kontaktu může dosáhnout na základě praxe pasivního
styku, dále magickým zrcadlem nebo uvedením se do tranzu v&nbsp;akáše.
K&nbsp;tomu není třeba dalších pokynů a mág jistě ví, jak si má počínat.</p>

<h3>Ad 4) Nabíjení individuálními a tradicionelními rituály</h3>

<p>Tento způsob nabíjení je ve veliké oblibě u orientálních mágů, majících
svatou trpělivost, jíž je v&nbsp;tomto případě skutečně třeba. Orientální mág
učiní rukou, prsty nebo také jen jediným prstem, zcela podle své individuality
nad talismanem určité, své libovolné znamení, nebo učiní toto znamení
s&nbsp;talismanem přímo ve vzduchu. Zároveň se koncentruje na působivost,
kterou má talisman mít. Tento experiment opakuje denně několikrát a získá tímto
častým opakováním nadmíru silnou baterii (voltáž) v&nbsp;akáše, která potom
žádoucí účinek vyvolá. Když stálým opakováním experimentu magický volt
v&nbsp;akáše zesílil, stačí učinit s&nbsp;talismanem nebo nad ním znamení nebo
rituál i bez imaginace a duchovní námahy a žádoucí účinek se bezpečně dostaví.</p>

<p>V&nbsp;kabale zběhlý mág ví, že bude mít za 462 dní vlastní, tímto způsobem
nabitou baterii v&nbsp;akáše, aby jeho rituál automaticky účinkoval. Tento
způsob nabíjení nevyžaduje velké námahy, je ale velmi zdlouhavý a zřídka kdy
bude mít evropský mág k&nbsp;tomu trpělivost, protože může stejného efektu
dosáhnout mnohem rychleji pomocí jiné – zde uvedené – metody.</p>

<p>Nabíjení tradicionelním rituálem je snazší a vyžaduje jen několikerého
opakování experimentu, aby kontakt byl navázán. Účinek je při tom obrovský a
hraničí přímo se zázraky. Takové tradicionelně nabíjené rituály jsou však
tajemství lóží, duchovních společností, sekt nebo klášterů, která nesmím ani já
prozrazovat. V&nbsp;jasnozření dobře školený mág se může o těchto tajemstvích
snadno dovědět pomocí své jasnovidné schopnosti, vydával by se ale
v&nbsp;nebezpečí, že bude přistižen. Orientální mágové, kteří chrání svoje
rituály pod přísahou smrti, by postupovali vůči každému vetřelci, který by se
odvážil zmocnit se těchto rituálů bez jejich svolení, magicky neúprosně. Proto
varuji mága před podobným zcizováním. Tyto rituály jsou obvykle gesta, jimiž se
nad talismanem provádí tajná znamení různých božstev (Ishta Devatas), podobně,
jak to popisují u rituálů individuálních. Že takové ovlivnění působí nade vše
silně, je bezesporu, neboť rituál provádí možná i na sta školených mágů a
předchází tradicionelně z&nbsp;jedné generace na druhou. Je-li některý člen
tajné duchovní společnosti pro svou zralost uznán a hoden toho, obdrží takový
rituál jako vyznamenání. Takové předávání tajného rituálu a zároveň navázání
kontaktu s&nbsp;dotyčnou baterií se v&nbsp;Orientu nazývá Ankhur nebo
Abhisheka.</p>

<h3>Ad 5) Nabíjení magickými formulkami, mantramy, tantry atd.</h3>

<p>Tato možnost nabíjení je jedna z&nbsp;největších a nejmocnějších, vyžaduje
však vysokých vědných znalostí a velkých příprav. Tyto popisuji podrobně ve
svých dalších dvou dílech, týkající se praxe magické evokace a klíče
k&nbsp;opravdové kabale. Avšak kvůli snazšímu porozumění činím zde malou
poznámku.</p>

<p>První způsob nabíjení spočívá v&nbsp;opakování magické formulky, při čemž
žádoucí účinek vyvolá bytost v&nbsp;úvahu přicházející.</p>

<p>Nabíjení mantramy se děje tím způsobem, že se do vhodného talismanu opakuje
bezpočtukrát v&nbsp;myšlenkách nebo slovy svatá věta, jako uctívání božstva
(Japa-Yoga, čti džapa-jóga). Ctnost (vlastnost) dotyčného božstva se tímto
opakováním zhmotňuje. Je jisté, že se na všech úrovních (sférách) může takto
dosáhnout velkých účinků.</p>

<p>Nabíjení pomocí tanter není nic jiného než správně prováděná slovní magie,
při níž se používá určitých kosmických sil tak, že se s&nbsp;ohledem na
kosmický rytmus, zvuk, na kosmickou barvu a vlastnost, volí vhodná písmena,
slova atd.</p>

<h3>Ad 6) Nabíjení hromaděním živlů</h3>

<p>Tuto možnost má každý mág, který všechny dosavadní stupně prakticky
absolvoval. Přeje-li si mág dosáhnout účinku pomocí některého živlového
principu, naplní (ovlivní) talisman nebo pentakl, pro tento účel zhotovený,
živlem, který je pro splnění účinku směrodatný. Nabíjení se děje stejným
způsobem, jak uvedeno pod ad 2): Nabíjení zhuštěnou životní silou. Rozdíl je
pouze v&nbsp;tom, že se namísto životní síly použije v&nbsp;úvahu
přicházejícího živlu. Pro svou vlastní potřebu se zhuštění živlu provede vlastním
tělem a pro jiné osoby přímo z&nbsp;univerza.</p>

<p>Jestliže některý živel způsobuje např. těžkosti při jeho zvládnutí, je možno
použít v&nbsp;tomto případě talismanu, který je naplněn živlem opačným
(protichůdným). Ještě mnoho jiných účinků je možno dosáhnout pomocí živlů a
mág, který je v&nbsp;ovládání živlů zběhlý, si intuitivně sestaví vlastní
praktické návody.</p>

<h3>Ad 7) Nabíjení elektrickým a magnetickým fluidem</h3>

<p>Jedním z&nbsp;nejsilnějších způsobů nabíjení je upotřebení elektrického a
magnetického fluida. Má-li talisman něco ochraňovat, odvracet, něco ozařovat
nebo vyvolávat nějakou aktivizaci, použije se převážně elektrického fluida.
Jestliže má ale působit přitažlivě (vzbuzovat sympatii, přinášet štěstí,
úspěch), volí se magnetické fluidum. Nabíjení se děje stejným způsobem, jako se
životní silou a se živly, jenomže se u talismanů, určených pro vlastní potřebu,
provádí nakupení fluida pouze v&nbsp;příslušné polovině těla, tedy nikoliv
v&nbsp;celém těle. Magnetické fluidum se v&nbsp;levé polovině těla dynamicky
nakupí a levou rukou se nechá proudit do talismanu. U elektrického fluida je to
pravá polovina a projekce tohoto fluida se děje pravou rukou.</p>

<h3>Ad 8) Nabíjení nahromaděním světelné síly</h3>

<p>Pro jemné duchovní účinky např. zvýšení různých okultních sil, intuice,
inspirace atd. je možno talisman nabíjet nahromaděnou světelnou silou.</p>

<p>Způsob tohoto nabíjení je týž, jako se zhuštěnou životní sílou a současnou
impregnací přání, termínováním atd. Stlačené světlo v&nbsp;talismanu se podobá
slunci a musí mít jasnější zář než normální sluneční svit. Pro osobní potřebu
se zhuštěná světelná síla nechá projít vlastním tělem do talismanu, pro druhé
osoby přímo z&nbsp;univerza. Jinak platí všechna ostatní, již popsaná pravidla.</p>

<h3>Ad 9) Nabíjení elektromagnetickými volty</h3>

<p>Ke zmírnění karmických vlivů, k&nbsp;ochraně vlivů jiných sfér a též za
účelem přetvoření osudu podle přání je možno ovlivnit talisman, jak pro vlastní
potřebu, tak pro druhé osoby magickým voltem, tzv. voltováním.</p>

<p>Tento způsob nabíjení talismanů je nejsilnějším napodobením akášického
principu a jenom mág, který upřímnou a poctivou prací sleduje spojení
s&nbsp;Bohem, si může dovolit tento způsob ovlivnění, aby se případným zásahem
do akáši neprovinil proti Boží Prozřetelnosti.</p>

<p>Jak jsem již častokrát pravil, bylo vše stvořeno vzájemným působením dvou
fluid a čtyř živlů. Středem všeho je podle univerzálních zákonů vždy fluidum
elektrické. Na periférii elektrického fluida, kde jeho rozpínavost již
ochabuje, začíná intenzivně působit fluidum magnetické. Z&nbsp;ohniska, tedy ze
středu až k&nbsp;periférii elektrického fluida je tatáž vzdálenost, jako od
počátku magnetického fluida až na konec periférie magnetického fluida, kde je
magnetická síla přitažlivosti nejsilnější. Tento zákon platí jak v&nbsp;malém,
tak i ve velkém, tedy jak v&nbsp;mikrokosmu, tak i v&nbsp;makrokosmu. U
nabíjení talismanu voltem respektive při tvoření potřebného voltu je
bezpodmínečně nutno tento zákon respektovat. Hodláte-li talisman, pentakl nebo
kámen ovlivnit voltem pro vlastní účely, budete si počínat takto:</p>

<p>Do pravé strany svého těla nakupíte dynamicky, pomocí veškeré své síly,
elektrické fluidum. To promítnete rukou, posléze ukazováčkem a proměníte je do
silné elektrické jiskry, kterou imaginárně upoutáte přesně do středu svého
talismanu. Stlačená elektrická jiskra musí přímo žhavě rudě svítit. Stejným
způsobem si počínejte s&nbsp;fluidem magnetickým, které povedete ukazováčkem
levé ruky a odtud před sebe, načež kulatou elektrickou jiskru obalíte
magnetickým fluidem tak silně, aby se stala imaginárně neviditelnou. Stlačené
magnetické fluidum si představujte v&nbsp;modré barvě.</p>

<p>Když jste to dokázali provést, musí Vám zůstat imaginárně jen malá modrá
koule, která zabere celý tvar talismanu. Tím je Váš volt hotov a jakmile uvnitř
tohoto voltu zazáří elektrické fluidum a kolem něho fluidum magnetické,
impregnujte kouli tj. hotový volt svým přáním a termínujte zároveň účinek. Kdo
by chtěl později ovlivnění ještě zesílit, což ale sotva bude třeba, potřebuje
pouze zhustit magnetické fluidum, čímž uvnitř se nacházející elektrické fluidum
samočinně zesílí.</p>

<p>Neobyčejně silný magický účinek takového voltu může podle přání změnit i
karmu. Mág, jenž takový volt dokáže zhotovit, nepodléhá již zákonům karmy, nad
ním vládne již jen Božská Prozřetelnost.</p>

<p>Nabíjení talismanů voltem pro druhé osoby provede mág stejným způsobem,
jenomže nebude čerpat magnetické a elektrické fluidum z&nbsp;vlastního těla,
nýbrž přímo z&nbsp;univerza. Nechť se ale pro tento druh nabíjení talismanů pro
jiné osoby rozhodne jen v&nbsp;nejkrajnějším případě. Musí totiž mít naprostou
jistotu, že dotyčná osoba má opravdu vznešené ideály, že to se svým magickým
vývinem myslí upřímně a že je pouze karmou pronásledována a je, jak se lidově
praví, ve všem smolař.</p>

<p>Jasnovidné oko mága toto vše postřehne a jeho intuice mu vždy správně
vnukne, zdali to má a smí učinit či nikoliv. Zde je pak mág za své konání již
sám zodpovědný. Kdyby se takový magický volt upoutal na malý železný podkůvkový
magnet, takže by koule obsáhla celý magnet, musel by se o nadměrné účinnosti
tohoto magnetu přesvědčit i sebevětší nevěřící Tomáš.</p>

<h3>Ad 10) Nabíjení sexuálně-magickými operacemi</h3>

<p>Je ještě jeden způsob magického nabíjení talismanů, o kterém se zde zmíním
jen malou poznámkou. Z&nbsp;etických a morálních důvodů upouštím od bližšího
popisování praxe. Meditující mág objeví v&nbsp;úvahu přicházející metodu sám,
ale i on upustí od praktického provádění, tím spíše, když mezitím poznal celou
řadu jiných ovlivňovacích způsobů. Jen eticky velmi vyspělý mág se může odvážit
tuto praktiku provádět, protože jemu, jakožto absolutně čistému, je vše rovněž
absolutně čisté. Nemorální člověk by touto praktikou udělal více škody než
užitku. Při nejmenším by tropil neplechu a tak veliké síly, jakými jsou síly
lásky, by tím byly zneužívány. Proto se zmíním jen letmo o principu, na kterém
tento způsob nabíjení spočívá.</p>

<p>Především je třeba různých příprav, bez nichž operace není proveditelná.
Sexuálně-magická operace za jakýmkoliv účelem provedená je svatým úkonem,
modlitbou, kterou se napodobuje akt Lásky. Vše v&nbsp;univerzu stvořené bylo
uskutečněno dějem Lásky. Na tomto univerzálním zákoně spočívá i sexuální magie.</p>

<p>Mág pracuje samozřejmě s&nbsp;partnerkou stejně smýšlející, nejlépe rovněž
magicky školenou. Muž (mág) je aktivní, tj. plodící princip, žena (magička) je
naproti tomu princip pasivní, rodící. Magička (partnerka) školená
v&nbsp;ovládání elektrického a magnetického fluida musí v&nbsp;sobě přeměnit
póly, takže bude u ní hlava magnetická-fluidální a pohlavní ústrojí
elektrické-fluidální. U muže je tomu naopak, hlava musí mít pól elektrický a
pohlavní ústrojí pól magnetický. Při spojení nastane mezi oběma partnery
nadmíru silné dvou-pólové napětí sil, které vyvolá nesmírný účinek. Při tomto
aktu lásky se neplodí nový život, nýbrž žádoucí příčina spolu s&nbsp;účinkem.
Dolejší a hořejší dvojitý pól je uveden v&nbsp;činnost, takže zde působí
čtyřpólový magnet, ono JOD-HE-VAU-HE, které je největším tajemstvím Lásky,
tajemstvím stvoření. Jak snadno by mohlo být tohoto posvátného aktu stvoření,
toho nejvyššího, co je vůbec možno v&nbsp;tomto světě provést, zneužito
k&nbsp;nízké smyslnosti a tím ke zkáze. Nejvyšší symbolický důkaz toho
nalezneme ve vyhnání biblického Adama a Evy z&nbsp;ráje.</p>

<p>Mág, jenž se odváží provést tuto praktiku ze všech praktik nejvyšší, musí
bezpodmínečně ovládat hořejší i dolejší proudy, aby je za účelem případného
nabíjení kamene, tedy svého talismanu na něj upoutal. Kdyby mág tohoto
posvátného úkonu zneužil, postihlo by ho totéž, jako Adama a Evu, kteří nesměli
více pojídat ovoce z&nbsp;ráje. Intuitivní mág jistě plně pochopí hloubku této
symboliky a bude považovat za oprávněné, když o tomto mystériu, které je ze
všech mystérií nejvyšší, zachovám přísné mlčení.</p>

<h3>REALIZACE PŘÁNÍ elektromagnetickými volty v&nbsp;akáše, tak zvané voltování</h3>

<p>Tvoření voltu elektromagnetickým fluidem jsem vysvětlil při popisu
ovlivňování (nabíjení) talismanů. U voltu je postup týž, jenomže u akášického
voltu musí být elektromagnetická koule větší. Následuje praxe:</p>

<p>Zhustěte ve své pravé polovině těla s&nbsp;největší silou elektrické fluidum
a promítněte je dlaní pravé ruky navenek. Z&nbsp;elektrického fluida tvořte
imaginárně kouli, kterou nechte volně se vznášet ve vzduchu. Tato projekce neprochází
tudíž prstem, nýbrž celou pravou dlaní. Ohnivou kouli, kterou musí stlačené
elektrické fluidum do ruda rozžhavit, častým zhušťováním elektrického fluida
v&nbsp;sobě a opakováním promítnutí dynamicky zesilte. Zhušťování a
dynamizování opakujte tak často, až koule dosáhne průměru jednoho metru. Totéž
proveďte s&nbsp;fluidem magnetickým a začněte s&nbsp;promítnutím zhuštěného
magnetického fluida levou dlaní a navenek tím, že elektrickou kouli budete svým
magnetickým fluidem vrstvu za vrstvou obalovat. Častým opakováním zhuštění
magnetického fluida a promítnutím tohoto bude obal stále hustší a větší, až
celá koule dosáhne průměru asi dvou metrů. Elektromagnetický volt je takto
hotov.</p>

<p>Zhotovuje-li mág takový volt pro osobu druhou, čerpá a zhušťuje jak
elektrické tak i magnetické fluidum přímo z&nbsp;univerza. Jestliže byl takový
elektromagnetický volt zhotoven s&nbsp;největší imaginací, pevnou vírou a vůlí,
impregnuje mág tento ze všech nejsilnější magický akumulátor příslušným
soustředěným přáním. Svou imaginací utvoří mág žádoucí příčinu, kterou má jeho
volt vyvolat. Když jeho magickému voltu určil konečně také dobu trvání, vrhne
ho téměř extaticky svou představou do nekonečného univerza, do makrokosmu, do
světa příčin, tedy do akáši. Spojení se svým voltem myšlenkově přeruší tím, že
při vrhu přestane náhle o něm přemýšlet, úmyslně naň zapomene a věnuje se jiným
pracem.</p>

<p>Tento zde uvedený způsob totálního nabíjení (tzv. nabíjení naplno) je jednou
z&nbsp;nejmocnějších operací, kterou mág dokáže na svém dosavadním vývojovém
stupni provést, neboť tím se stal pánem jak sám nad sebou, tak i nad ostatními.
Jakou příčinu do svého voltu v&nbsp;akáše vloží, takový účinek vyvolá bez
rozdílu, zda na mentální nebo hmotné úrovní. Této velké a odpovědné možnosti si
bude mág jistě náležitě vážit a pro sebe i pro svoje bližní, pro něž se
takovéto operace odváží, sledovat vždy jen dosažení vysokých a ušlechtilých
účelů.</p>

<p>Mág, jenž se propracoval tvrdou školou až k&nbsp;tomuto stupni, vyrovnal
namáhavými cvičeními, které pro něho znamenaly víc než pouhou askezi, svou karmu
natolik, že mu to nemůže již uškodit. Mág již nepodléhá obvyklému vlivu osudu,
on se stal pánem nad svým vlastním osudem, jedině Božská Prozřetelnost ve svém
nejvyšším aspektu může jeho vůli ovlivnit.</p>

<h3>Souhrn všech cvičení IX. stupně</h3>

<p><b>I. Magický výcvik ducha</b></p>

<p>Jasnozření v&nbsp;praxí prostřednictvím magnetického zrcadla<br>
a) zírání mimo čas a prostor<br>
b) působení na dálku pomocí magického zrcadla<br>
c) různé promítací práce magickým zrcadlem</p>

<p><b>II. Magický výcvik duše</b></p>

<p>1. Exteriorizace čili vědomé odpoutání astrálního těla od těla hmotného<br>
2. Impregnování astrálního těla se čtyřmi božskými vlastnostmi (Ctnostmi)</p>

<p><b>III. Magický výcvik těla</b></p>

<p>1. Léčení nemocných elektromagnetickým fluidem<br>
2. Magické ovlivňování (nabíjení) talismanů, amuletů a drahokamů<br>
3. Realizace přání elektromagnetickými volty v&nbsp;akáše, tak zvané voltování</p>

<p><i>Konec devátého stupně.</i></p>

<p>&nbsp; </p>

<div class=MsoNormal>

<hr size=3 width="50%" align=left>

</div>

<h2 align=left style='text-align:left'>Stupeň X.</h2>

<p>Dříve než začne mág sledovat prakticky poslední, tj. desátý stupeň této
učební soustavy, nechť se ohlédne nazpět a přesvědčí se, zdali vše až dosud
uvedené také skutečně stoprocentně ovládá. Kdyby tomu tak nebylo, musí
vynaložit veškeré úsilí, aby zameškané dohonil a vyplnil všechny mezery ve
svých praktických znalostech a schopnostech. Nemá význam ve vývoji spěchat!
Neboť při pozdějších magických pracích by se každé překotné počínání neblaze
projevilo ke škodě jednotlivce. Aby si tedy mág ušetřil jakékoliv dodatečné
zklamání, nechť pracuje soustavně a vytrvale.</p>

<p>Mág musí totiž vědět, že tímto posledním stupněm zakončuje – pokud jde o
první tarotovou kartu – svůj magický vývin a že musí proto být náležitě
připraven pro vyšší magické práce, které popisuji ve svých dalších dvou dílech.
Kdyby jeho práce vykazovaly nedostatky, nikdy by se mu nepodařilo zvládnout a
ovládat síly vyšší.</p>

<p>Nezáleží proto na tom, zdali ukončí tuto učební soustavu o několik měsíců
dříve nebo později. Hlavní věcí je, že zůstane při svém rozhodnutí jít stále
kupředu a dospět až k&nbsp;samému vrcholku Božského Poznání.</p>

<p>Zreviduje-li svůj dosavadní vývin, sezná, že již urazil značný kus cesty ve
svém zdokonalování, mnohem větší, než se kdy domníval. Zároveň si ale musí
uvědomit, že je to teprve první příčel žebříku, po němž se chce a musí dostat
nahoru.</p>

<p>Jestliže mág uváží, kolik vědomostí a zkušeností si musí ještě osvojit,
skloní v&nbsp;hluboké pokoře svou šíji před studnicí Božské Moudrosti.
V&nbsp;jeho srdci nebude ctižádosti, ani pýchy a domýšlivosti, tím méně
špatných vlastností, neboť čím více a čím hlouběji bude vnikat do dílny Boží,
tím oddanější a přijatelnější se stane jeho nitro.</p>

<h2 align=left style='text-align:left'>Stupeň X. – Magický vývin ducha</h2>

<p>První úlohou desátého stupně se mágovi ukládá, aby se blíže seznámil se
sférou živlů. Mentálním tělem navštíví jednotlivé živlové sféry, tj. že se jeho
duchem přenese do říše trpaslíků tzv. gnómů, potom do říše vodních panen nebo
rusalek. Dále pozná říši vzdušných bytostí tzv. víl a konečně i říši
salamandrů, říší ohnivých bytostí.</p>

<p>Nezasvěcenci budou připadat tyto možnosti příliš pohádkové a fantastické a
bude je mít za pouhé utopie. Totéž platí o gnómech, rusalkách, vílách a
salamandrech. Že tyto bytosti skutečně existují, o tom se mág vlastním
pozorováním sám přesvědčí.</p>

<p>Magicky neškolený člověk, jehož smysly jsou v&nbsp;duchovním směru
nevyvinuté, je zaměřen pouze na vibrace hmotného světla a nemůže si tudíž
učinit o existencí jiných bytostí vůbec představu, tím méně se o nich
přesvědčit. Následkem vysloveně hmotařského způsobu života je většina lidí
zaujata hmotou do té míry, že něco vyššího, jemnějšího, mimo náš fyzický svět
stávajícího, nemohou pochopit a už vůbec ne poznat.</p>

<p>Jinak je tomu samozřejmě u školeného mága, jenž své smysly vyvíjel vědomě a
v&nbsp;důsledku toho může mnohem více vidět a postřehnout, takže se o vyšších
silách, vyšších úrovních a bytostech sám přesvědčí. To je však také vlastní
účel tohoto školení, vycvičit člověka natolik, aby poznal a ovládal nejen
fyzický svět, ale také vyšší sféry. Nebudu však předbíhat a rozvíjet podobná
témata. Vraťme se tedy raději k&nbsp;otázce praxe, jak a co je třeba činit,
dostat se do říše živlových bytostí.</p>

<p>Z&nbsp;předběžného studia mág ví o existenci říše živlů, v&nbsp;níž vládne
nejen živel samotný, ale i jemu odpovídající bytosti. Rozdíl mezi člověkem a
živlovou bytostí je v&nbsp;tom, že lidská bytost pozůstává ze čtyř respektive
z&nbsp;pěti živlů, jí ovládající, kdežto živlová bytost je složena pouze
z&nbsp;jediného čistého, jí příslušejícího živlu.</p>

<p>Podle našeho letopočtu má taková bytost možná delší životnost, za to ale
nemá nesmrtelného ducha. Obyčejně se potom taková bytost do svého živlu opět
rozplyne.</p>

<p>O podrobnostech se zatím zmiňovat nebudu, protože mág je pozná praktickými
zkušenostmi, které může získat přenosem svého ducha. Mág se musí umět svým
duchem přenést do říše živlů, aby navázal se živlovými bytostmi kontakt. Časem
dokáže nad nimi i vládnout. Přivolávání bytostí na náš hmotný svět pasivním
nebo aktivním způsobem popisuji obšírně v&nbsp;příslušné kapitole svého druhého
díla nazvaného „Praxe magické evokace“.</p>

<p>Říše živlů není naším hmotným světem a bez řádné průpravy by nebyl mág
schopen se do ní přenést. Živlová bytost se může dorozumívat jen s&nbsp;bytostí
sobě rovnou a mág musí tudíž tuto okolnost mít na zřeteli. Např. pták se může
dorozumět zase jen s&nbsp;ptákem a právě takové je to u živlové bytosti. Kdyby
se živlová bytost chtěla dorozumět s&nbsp;člověkem, musela by na sebe vzít
lidskou postavu a lidskou vlastnost, aby se mohla jako člověk člověku
přiblížit.</p>

<p>Mág teprve nyní plně pochopí, proč musel v&nbsp;předběžných stupních
provádět cvičení, týkající se přeměňování a přemísťování. Gnóm nemůže nikdy
rozumět člověku a naopak. Buď se při magické operaci stane mág gnómem nebo gnóm
člověkem. Proto musí mág dříve než vejde do říše gnómů, vzít na sebe jejich
podobu.</p>

<p>Nemá-li správnou představu o tom, jak gnóm ve skutečností vypadá, musí svou
jasnozřivou schopností buď v tranzu nebo pomocí magického zrcadla podobu gnóma
vidět. Při tom zjistí, že trpaslíci jsou docela malí mužíci, podobní skřítkům,
líčeným v&nbsp;pohádkách. Ponejvíce mají dlouhý vous a na hlavách čapky, dlouhé
vlasy, třpytivé oči a nosí malé kutny. Tak a podobně bude mág gnóma
v&nbsp;zrcadle vidět. Všimne si i toho, že každý gnóm nosí u sebe lucerničku, vrhající
různé světelné paprsky, která je mu v&nbsp;podzemní říši ukazovatelem.</p>

<p>Když se mág v&nbsp;zrcadle jasnozřivě přesvědčil o postavě gnóma, potřebuje
již jen vzít na sebe v&nbsp;duchu, tedy na mentální úrovni jeho podobu.
Ztotožní se se živlem země, to znamená, že naplní celou svoji podobu zemním
živlem bez jakéhokoliv zhuštění (nakupení). Nemusí si nic více představovat,
než že klesá do podzemní říše, tedy do země. Pocit temnoty se ho tam zmocní.
Imaginárně si představí lampu, vydávající překrásné světlo, které temnotu
prozáří.</p>

<p>Při svých počátečních pokusech mág mnoho neuvidí. Po několika experimentech
si na tmu zvykne a postřehne bytosti jemu se podobající. Vytrvá-li ve svých
pokusech, pozná, že se bytosti stávají viditelnějšími a při různých jejich
pracích jim bude přihlížet. Mág však nesmí žádnou z&nbsp;těchto bytostí oslovit
první. Pokud se některá ze zemních bytostí na něho přímo neobrátí a sama ho
neosloví, musí se mág chránit pronést první jediné slůvko. Může se stát, že
vzájemnou prací budou trpaslíci svádět mága k&nbsp;nějaké poznámce, ke které se
však nesmí nechat vyprovokovat, nechce-li se vydat v&nbsp;nebezpečí, že
trpaslíci získají nadvládu. Gnómové by pak různými magickými praktikami tohoto
živlu mága upoutali v&nbsp;té míře, že by se stal zemním duchem a měl potom
sotva kdy možnost vrátit se do svého fyzického těla. Po uplynutí určité lhůty
by se mentální páska mezi astrálním a hrubohmotným tělem přetrhla a okamžitě by
nastala fyzická smrt. Lékařská prohlídka by zjistila jen srdeční mrtvici.</p>

<p>Mág, jenž magickým školením má sám sebe v&nbsp;moci a dbá tohoto zákona
(nepromluvit první), nemusí se ničeho obávat. Naopak, jakmile gnómové začnou
samí hovořit, poznají v&nbsp;mágovi bytost jim nadřazenou a stanou se jeho
nejlepšími přáteli. Zákon o mlčenlivosti platí jen při prvních návštěvách. Když
se gnómové přesvědčí o tom, že je mág svou inteligencí a sílou vůle převyšuje,
nejen že se z&nbsp;toho radují, ale stanou se jeho nejposlušnějšími sluhy.
Bytosti živlu země jsou člověku nejblíže a slouží mu rády, zejména, když
poznají jeho převahu.</p>

<p>Říši gnómů nechť mág navštěvuje tak dlouho, pokud se od jejích obyvatelů
může něčemu novému naučit. Žádná kniha neseznámí mága s&nbsp;tolika tajemstvími
této říše, jako gnómové sami. Např. se mág dozví o síle a účinku různých bylin,
o ukrytých pokladech, získá magickou moc nad určitými kameny a ještě mnohé
jiné. Stane se očitým svědkem všeho toho, co se pod zemí nalézá např. prameny,
uhlí, rudy a pod. Kromě toho si od gnómů osvojí různé magické praktiky, které
je možno zhodnotit pomocí živlu země.</p>

<p>Časem mág zjistí, že jsou gnómové rozdělení na různé skupiny inteligence.
Někteří ho poučí i ve vědě alchymistické. Je-li konečně mág v&nbsp;říší gnómů
jako doma, získal-li všechny zkušenosti, které mu tyto bytosti mohly
poskytnout, může vyhledat říši sousední, říši vodních duchů.</p>

<p>V&nbsp;magickém zrcadle si opět zjistí tvar a vzezření některého obyvatele
vodní říše. Sezná, že vodní bytosti se podobají člověku jak vzhledem, tak i
postavou. Většinou jsou to duchové, tzv. rusalky, krásné ženské postavy,
ačkoliv jsou mezi nimi i mužští vodní duchové. Při návštěvě vodní říše není
proto bezpodmínečně třeba vzít na sebe podobu ženské vodní bytostí a mág se
imaginárně promění v&nbsp;rusalku jen tehdy, když ho to těší. Má to onu výhodu,
že ho budou rusalky méně obtěžovat, neboť jsou to velmi dotěrné a eroticky
silně založené bytosti.</p>

<p>Když je mág duchovně připraven, to znamená, že svého ducha impregnoval
vodním živlem, přenese se někam k&nbsp;jezeru nebo k&nbsp;moři, zcela podle
svého přání a spustí se do hloubky vody. Ani zde nenarazí hned zpočátku na
vodní bytosti. Avšak častým opakováním pokusu, jsa prodchnut přáním přijít
s&nbsp;nimi do styku, bude je k&nbsp;sobě přitahovat. Nejdříve se setká jen se
ženskými postavami, pohybující se ve vodě zcela volně, tak jako lidé. Zřídka
kdy uvidí rusalku nesympatickou. I rusalky jsou – pokud jde o inteligenci –
rozděleny na skupiny a ačkoliv jsou všechny překrásné, potká takové, které se
vyznačují obzvláštní inteligencí a krásou a jsou tak zvanými vůdkyněmi
v&nbsp;říši vodního živlu. Mág uvidí, že kromě svých obvyklých rejů vykonávají
tyto bytosti ještě také různé práce. Od bližší ho popisování upouštím, protože
mág má možnost se o tom všem sám přesvědčit.</p>

<p>I zde platí zásada, že mág nesmí oslovit vodní bytosti dříve, pokud samy na
něho nepromluví, nepoloží mu otázky a pod. Od inteligentních vodních bytostí,
se kterými mág vstoupí do styku, se může o vodním živlu dovědět velmi mnoho
zajímavého a poučného, že by o tom všem mohl sám popsat celé knihy. Nejen že
získá vědomosti o životě ryb, různých vodních rostlin, kamenů nalézajících se
pod vodou atd., ale rusalky mu svěří nejrůznější praktiky vodního živlu. Nechť
se ale každý mág chrání před svůdnou krásou rusalek a nevzplane k&nbsp;některé
z&nbsp;nich natolik, že by ztratil půdu pod nohama. Taková láska by mu byla
osudnou.</p>

<p>Tím není řečeno, že by se s&nbsp;rusalkami nemohl pobavit, ale vždy musí
býti pamětliv toho, že láska je zákon, ale láska ovládaná vůlí. Svou krásou,
líbezností a opojnou erotikou by rusalky dokázaly mága tak uchvátit, že by se
mohl stát jednou z&nbsp;jejich bytostí, což by přivodilo jeho fyzickou smrt.
Kolik mágů již ztroskotalo na takové nešťastné lásce. Budiž proto mág pevný,
neboť ve sféře živlů je tato říše ze všech nejpřitažlivější a kdyby nedokázal
svou vášeň krotit, vydal by se vodním duchům úplně.</p>

<p>Dokáže-li mág říši vodních duchů libovolně vyhledávat a naučí-li se od nich
vše, co mu může živel vody v&nbsp;hermetickém smyslu poskytnout, obrátí svoji
pozornost k&nbsp;další říší, kterou jest říše vzdušných bytostí.</p>

<p>Na rozdíl od říše vodní, jejíž obyvatelé – vodní panny neboli undiny –
spojení s&nbsp;člověkem vítají, jsou bytosti vzdušného živlu velmi plaché. I
tyto jsou, podobně jako bytosti vodního živlu krásného vzezření, převážně
ženského rodu, ačkoliv se mezi nimi vyskytují i bytosti mužské.</p>

<p>Zde nemusí mág vzíti na sebe podobu vzdušné bytostí a může svou vlastní
osobu, svého ducha impregnovat živlem vzduchu a vydat se imaginárně do vzdušné
oblasti s&nbsp;přáním, přimět bytosti vzdušného živlu k&nbsp;navázání spojení.
Nesmí ovšem ztrácet trpělivost, kdyby se mu to delší dobu a častými pokusy
nedařilo. Musí stále udržovat myšlenku, aby vzdušné bytosti za každou cenu
uviděl, což se mu posléze také určitě podaří.</p>

<p>Nejdříve se mu budou vzdušné bytosti vyhýbat, to ho však nesmí rmoutit.
Uvidí překrásné bytosti, hebké a ohebné s&nbsp;nádhernými éterickými těly. Svým
duchem se jim musí přizpůsobit, že se též nechá vzduchem unášet. Dříve nebo
později ho vzdušné bytosti osloví. I zde musí být mág opatrný a nesmí žádnou
vzdušnou bytost, ať mužskou či ženskou oslovit první. Mohlo by se mu přihodit
totéž, jak je uvedeno u předcházejících živlových bytostí.</p>

<p>Dokázal-li mág četnými pokusy navázat styky i s bytostmi živlu vzduchu,
zasvětí ho do všech praktik a tajů s&nbsp;tímto živlem souvisejících, o nichž
si nezasvěcenec nemůže učinit ani představy.</p>

<p>Jestliže se mág dokonale seznámil s&nbsp;říší vzdušného živlu a jejími
bytostmi, ovládá-li dokonale veškeré mu svěřené magické zákony a praktiky,
obrátí svůj zřetel ke čtvrté říši živlových bytostí, k&nbsp;říši ohnivých duchů
tzv. salamandrů. Tyto musí rovněž dokonale poznat a navázat s&nbsp;nimi kontakt.</p>

<p>Do určité míry se i bytostí ohnivého živlu podobají člověku, mají však
některé zvláštnosti, které lidská bytost nemá a proto je radno, aby si mág
pomocí svého magického zrcadla vštípil nejdříve důkladně vzezření ohnivého
ducha. Zjistí přitom, že salamandři mají menší obličej než lidé a neúměrně
tenký a dlouhý krk. Svého vlastního ducha přemístí mág imaginárně do podoby
ohnivého ducha, kterou naplní čistým živlem ohně a v&nbsp;duchovní sféře se
odebere někam do jícnu sopky, který je nejmarkantnějším domovem ohnivých bytostí.</p>

<p>U předcházejícího živlu vzduchu si mág jistě povšiml toho, že vzdušné
bytosti jsou nestálé a že jsou nepřetržitě v&nbsp;pohybu. Ve zvýšené míře je
tomu u salamandrů, kteří neustále kolem sebe šlehají plameny. Nechť mág
nezapomene na zásadu, že přeměněn v&nbsp;podobu ohnivého ducha nesmí rovněž
první oslovit některou z&nbsp;ohnivých bytostí. Podle stupně inteligence jsou
ohnivé bytosti rozděleny na skupiny a čím je ohnivý duch inteligentnější, tím
krásnější a ladnější je celé jeho vzezření. Lidské bytostí se nejvíce podobají
takoví ohniví duchově, kteří mají nejvyšší stupeň inteligence a mág se
pochopitelně bude snažit navázat styk s&nbsp;těmi nejinteligentnějšími. Se
zřetelem k&nbsp;praktické magii pozná mág vše, co se živlem ohně dá
v&nbsp;tomto směru dosáhnout.</p>

<p>Poznal-li mág také ohnivé bytosti, respektive jejich vůdčí duchy
v&nbsp;kráterech, dosáhl-li s&nbsp;nimi spojení a dověděl-li se od nich vše, co
samy ví a o čem ho mohly poučit, může vyhledat také ohnivé bytosti, zdržující
se v&nbsp;nejhlubším středu naší země. Tito salamandři mají mnohem větší
znalosti než ohnivé bytosti v&nbsp;kráterech.</p>

<p>Když konečně mág vyčerpal veškeré vědění týkající se ohnivého živlu, může
s&nbsp;klidným svědomím říci, že se stal neomezeným pánem veškerých živlových
principů.</p>

<p>Návštěvami u bytostí všech živlů mág pozná, že každá živlová bytost, byť by
byla sebevíce inteligentní a měla sebevětší znalosti, sestává pouze
z&nbsp;jediného živlu, kdežto člověk je složen ze čtyř živlů a kromě toho ještě
z&nbsp;pátého živlu, kterým jest božský princip. Na základě tohoto poznání
teprve jasně pochopí, proč je psáno v&nbsp;bibli, že člověk je nejdokonalejší
bytostí všech tvorů a že je stvořen podle obrazu božího. Tím je také
opodstatněna touha všech živlových bytostí po nesmrtelnosti, kteroužto přednost
člověku závidí. Je přáním každé živlové bytosti dosáhnout též nesmrtelnosti a
mág je schopen živlové bytosti tuto možnost propůjčit. Není zatím možno
vypisovat podrobně způsob provedení, avšak každý mág bude mít tolik dobré
intuice, že na to přijde sám.</p>

<p>Mágovy vlastní zkušenosti mu dají poznat, kolik může od živlových bytostí
získat. Veškeré získané zkušenosti pak přenese do paměti tj. do hmotného těla a
využije jich prakticky i na hmotné úrovni. V&nbsp;oboru přírodní magie dokáže
mág potom provést před zraky nezasvěcenců hotové divy.</p>

<p>Učinil-li mág další pokroky v&nbsp;tom, že důkladně poznal a dokonale ovládá
všechny čtyři říše živlů a jejich obyvatele a že své zkušeností o mnoho dalších
rozšířil, může vědomě vejíti ve styk se svým duchovním učitelem (Guruem) neboli
ochranným duchem. Jak jsem jíž v&nbsp;kapitole, týkající se pasivního styku
s&nbsp;neviditelným světem uvedl, má každý člověk ochranného ducha, který je mu
dán na cestu Božskou Prozřetelností a který bdí nad jeho duchovním vývojem.</p>

<p>Mág vešel poprvé ve spojení se svým ochranným duchem prostřednictvím
pasivního styku. Pomocí své jasnovidecké schopnosti mohl svého ochranného ducha
vidět buď v tranzu nebo v&nbsp;magickém zrcadle, když si přál dosáhnout tohoto
kontaktu. Nyní však mág jíž pokročil natolik, že může se svým ochranným duchem
vstoupit na mentální úrovni ve viditelný styk. Prakticky je to snadno
proveditelné, jestliže se ovšem ochranný duch neprojevil již sám takovému
mágovi, jenž mentální putování dokonale ovládá.</p>

<p>Praxe viditelného spojení s&nbsp;ochranným duchem pouze vyžaduje, aby si mág
v&nbsp;duchu představil, že je – stoje rovně jako svíčka – jakoby vírem
uchvácen a nesen do výše. I obrácený postup si může mág případně představit a
to tak, že není nesen do výše, nýbrž, že je – lehký jako pírko – od země
odražen. Budiž ponecháno koncentračnímu pochodu každého jednotlivce, pro kterou
metodu se rozhodne.</p>

<p>Když se mág se svým duchem vyzdvihl, stoupá stále výš, až mu země připadá
být již jen malou hvězdou a on – vzdálen zeměkouli – se vznáší v&nbsp;univerzu.
Koncentruje se při tom na přání, aby se mu jeho duchovní ochránce zjevil, nebo,
aby jím byl přiváben. I když ne hned, tedy zcela jistě po několika pokusech se
mág setká se svým vůdcem nebo ochranným andělem, podle toho, jak ho kdo nazývá.</p>

<p>První setkání je pro mága obzvláště velikou událostí, neboť má od oné chvíle
možnost být se svým duchovním ochráncem ve stálém spojení. První otázkou mága
bude, kdy, jak a za jakých okolností může se svým ochranným duchem vždy
vstoupit ve spojení. Pokynů vůdce musí každý mág bezpodmínečně uposlechnout. Od
tohoto okamžiku převezme duchovní ochránce další vedení mága.</p>

<p>Jakmile došlo ke spojení s&nbsp;Guruem, nastoupí mág poslední etapu
mentálního vývoje a jelikož mu hmotný svět nemá již co říci a co poskytnout,
vyhledá sféry jiné. Provede to stejným způsobem, tj. že se v&nbsp;kolmém
postoji odrazí od země a soustředí se na sféru, kterou hodlá vyhledat. Podle
jeho vůle bude touto přitahován. Jelikož jeho duch nezná ani času ani prostoru,
může v&nbsp;současném okamžiku vyhledat buď sám nebo v&nbsp;doprovodu svého
ochránce každou sféru. Podle kabalistického stromu života vyhledá podle pořadí
nejdříve sféru měsíční, po ní sféru Merkura, dále sféru Venuše, sféru Slunce,
Marsu, Jupitera a konečně í sféru Saturna. Ve všech sférách se setká
s&nbsp;tamějšími bytostmi, pozná prakticky tam vládnoucí zákony a veškerá
tajemství.</p>

<p>Dospěl-li mág tak daleko, že může navštěvovat a ovládat celé univerzum tj.
sférickou planetární soustavu bytostí, je tím jeho mentální školení ukončeno.
Stal se z&nbsp;něho dokonalý mág, bratr světla, skutečný zasvěcenec, který arci
dosáhl mnoho, ale ještě ne všechno.</p>

<h2 align=left style='text-align:left'>Stupeň X. – Magický výcvik duše</h2>

<p>V&nbsp;teoretické části této učební osnovy se zmiňuji o pojmu Boha.
Pokročilý mág může s&nbsp;uskutečněním tohoto pojmu již započít. Dříve než
přikročí</p>

<p>k&nbsp;praktickému zpracování tohoto posledního úseku svého vývoje, nechť se
přesvědčí, zdali astrální školení všech stupňů dokonale ovládá, zdali dosáhl
absolutní magické rovnováhy a zušlechtil svoji duši natolik, aby v&nbsp;ní mohl
Bůh přebývat.</p>

<p>O praktickém spojení s&nbsp;Bohem mluví mnoho církví. Většina jich zastává
názor, že se postačí k&nbsp;Bohu modlit, uctívat Ho a vzdávat Mu díky, čímž
může dojít ke spojení. Ovšem mágovi, jenž se poctivě propracoval svízelnou
cestou vývoje až k&nbsp;tomuto stupni, toto tvrzení církví nepostačí. Bůh je
pro mága absolutní Pravdou, je pro něho to Nejvyšší, Nejzákonitější, co vůbec
může existovat. Proto také mág hned z&nbsp;počátku svého zasvěcení na svém
vzestupu plně respektoval tuto zákonitost se zřetelem na univerzální zákony,
těmito zákony se řídil a vědomě je v&nbsp;sobě pěstil. V&nbsp;této univerzální
zákonitosti musí být Bůh chápán.</p>

<p>Každý mág ať křesťan, žid, buddhista, muslim, hind, brahmán nebo vyznavač
jiné církve, jde-li cestou zasvěcení, musí při svém pojmu o Bohu univerzální
zákonitost bezpodmínečně respektovat.</p>

<p>Křesťan bude mít za svůj nejvyšší ideál Krista, bude ho uctívat a přizná mu
rovněž všechny čtyři základní vlastnosti, základní kvality nebo aspekty, které
se vyznačují Všudypřítomností. Ony čtyři základní vlastnosti jsou:</p>

<p>Všemohoucnost, Moudrost nebo Vševědoucnost, Všeláska nebo Milosrdenství a
Nesmrtelnost. Ve svém Kristu nebude tudíž mág manifestovat pouze jedinou
kvalitu, nýbrž s&nbsp;ohledem na univerzální zákony a analogii čtyř živlů bude
v&nbsp;Kristu vidět a uctívat nejvyšší Božství. Totéž platí o přívrženci
Buddhismu nebo jiné náboženské nauky. Jestliže mág správně pracuje a je magicky
zralý, vybuduje svůj božský princip podle těchto čtyř základen s&nbsp;jejich
základními vlastnostmi živlům odpovídající a těmito čtyřmi základními aspekty
svého Božství bude zastupovat svůj nejvyšší názor o Bohu.</p>

<p>Představu svého Boha nemusí upnout na nějakou právě žijící nebo kdysi žijící
osobnost, nýbrž představa může být i symbolická. Jestliže si mág zvolí za
symbol svého nejvyššího Božství Krista, Budhu, Dévi, Slunce, Světlo nebo Plamen
nebo cokoliv jiného, je to v&nbsp;postatě totéž. Nejde zde ani tak o představu
jako spíše o kvalitu, kterou do své představy vloží. V&nbsp;každém případě musí
pro mága jakéhokoliv náboženského vyznání být jeho představa o Bohu to
Nejvyšší, Nejmilejší, Nejcennější a Nejuctívatelnější, nad kterým již nic
vyššího nemůže existovat.</p>

<p>Ke styku respektive ke spojení se svým Bohem může dojít čtverým způsobem.
První způsob je mysticko-pasivní, druhý magicko-aktivní, třetí konkrétní a
čtvrtý způsob je forma abstraktní. Pravý mág má ovládat všechny čtyři způsoby.
Pro svůj pozdější trvalý styk může pak volit způsob, jemu nejlépe vyhovující.</p>

<p>Mysticko-pasivní formu spojení s&nbsp;Bohem sleduje většina svatých a
všichni věřící, jimž se v&nbsp;náboženském zanícení nebo v&nbsp;extázi božský
princip jakkoli projevil. Projevení Boha se řídí vždy podle nejvyššího nazírání
mága. Křesťanovi se zjeví Bůh v&nbsp;některém známém symbolu např.
v&nbsp;podobě Krista, bílé holubice, Ducha svatého, v&nbsp;podobě kříže atd.
Tyto podrobností nejsou ani tak důležité, jako je spíše důležitá božská
vlastnost, ve které se Bůh jednotlivci projevuje. Jak hluboko, intenzivně a
pronikavě se Bůh jednotlivci projeví, závisí na jeho duchovní a duševní
zralosti. Tento způsob zjevení Boha prožívají všichni ti, kdož přijdou hlubokou
meditací nebo modlitbou do tzv. extatického stavu. Všichni mystikové, teosofové,
Bhakti-yogíni atd. vidí v&nbsp;této formě zjevení Boha dosažení svého
vytouženého cíle. V&nbsp;historii nalezneme mnoho záznamů o tomto mystickém
spojení s&nbsp;Kristem a není proto třeba je jednotlivě uvádět.</p>

<p>Druhý způsob zjevení Boha je magicko-aktivní, který prožívá většina mágů.
Školený mág se snaží přiblížit svému Bohu voláním, respektive vstoupit
s&nbsp;ním do styku. I zde jde o formu extatickou s&nbsp;tím rozdílem, že se
nedostavuje jako průvodní jev, jako je tomu u prvého způsobu zjevení, nýbrž
dochází k&nbsp;němu vědomě stupeň za stupněm. Při tomto způsobu zjevení spěje
nitro, to jest duch mága polovinu cesty vzhůru k&nbsp;Bohu a druhou polovinu
jde Bůh mágovi vstříc. Volání Boha tímto magicko-aktivním způsobem je volání
teurgické, skutečně magické, které si mág smí dovolit jen tehdy, když dosáhl
pravý stupeň zralosti. Je věcí jednotlivce, jak volání provede, protože není
pro to zvláštní metody.</p>

<p>Jak mysticko-pasivní, tak i magicko-aktivní volání Boha se může dít buď
konkrétní nebo abstraktní formou. Při konkrétním volání dá mág svému Bohu
určitou podobu, kdežto abstraktní volání spočívá na představě abstraktní božské
ideje (božských vlastností).</p>

<p>Praxe jednotlivých možností zjevení božského pojmu je velmi jednoduchá.
Medituje-li mág v&nbsp;odpoutání, tedy v&nbsp;akášickém principu, tj. v&nbsp;tranzu
o svém Bohu a o Jeho Vlastnostech (Ctnostech), a zjeví-li se mu při této
meditaci očekávaný božský symbol, jde v&nbsp;tomto případě o mysticko-pasivní
způsob zjevení Boha. Volá-li ale mág pomocí své plastické meditace buď mimo
sebe anebo v&nbsp;sobě jednotlivé vlastnosti Boha bez ohledu na to, zdali má
pro tyto vlastnosti formu konkrétní nebo abstraktní, jedná-li se o
magicko-aktivní způsob volání Boha.</p>

<p>Kdo ve svém vývoji dospěl až k&nbsp;tomuto bodu, může kromě
mysticko-pasivního spojení s&nbsp;Bohem dosáhnout i spojení magicko-aktivního.
Proto dávám přednost metodám, týkající se konkrétní i abstraktní formy, které
může mág ovládat. Velmi dobré předběžné cvičení ke konkretizování Boha spočívá
v&nbsp;tom, postavit před sebe obraz, sošku nebo symbol uctívajícího Božství.</p>

<p>Mág, sedě v&nbsp;ásaně, zírá intenzivně na obraz tak dlouho, až se mu –
zavře-li oči – obraz objeví. Při zírání na obraz jeho uctívaného Božství může
potom toto Božství také na vedlejší bílé ploše opět vidět. Toto zobrazování
Božství napomáhá mágovi k&nbsp;zjevování se jeho Boha.</p>

<p>Nechť toto předběžné cvičení opakuje tak dlouho, až si dokáže v&nbsp;každé
době, za každé situace a na každém místě bez jakékoliv námahy své uctívané
Božstvo živě představit. Představovaný obraz může potom spojit s&nbsp;dotyčnými
božskými vlastnostmi. Nedokáže hned na poprvé spojit svůj obraz se všemi čtyřmi
základními božskými vlastnostmi, o nichž meditoval v&nbsp;předběžném stupni.
Vezme tedy jednu vlastnost po druhé. Konkretizování božské vlastnosti do
představovaného obrazu je velmi důležité a musí být tak dlouho opakováno, až
mág své Božství vybavené všemi čtyřmi vlastnostmi skutečně pocítí. Jakmile toho
mág dosáhl, představí si svůj uctívaný obraz nikoliv jako obraz, nýbrž
s&nbsp;veškerou intenzitou skutečně žijící, působící, zářící, jakoby Božství,
jeho osobní Bůh stál vskutku před ním. To je tak zvané konkrétní spojení
s&nbsp;Božstvím mimo sebe. Čím častěji mág tuto metodu opakuje, tím silnější a
působivější bude před sebou mít vizuální procítěné Božství.</p>

<p>Je-li si mág jist tím, že vše, co o pojmu Boha a jeho realizaci rozumí,
vložil do svého uctívaného obrazu, nechť si myslí, že toto živé Božství, které
před ním v&nbsp;plné záři stojí se všemi čtyřmi základními vlastnostmi, zaujímá
celé jeho tělo, že tedy do něho vstupuje a zastává místo jeho duše. Toto nechť
mág opakuje tak často, až v&nbsp;sobě ucítí Božství tak silně, že při této
metodě ztratí své osobní vědomí a považuje sám sebe za představované Božství.</p>

<p>Častým opakováním tohoto splynutí s&nbsp;Božstvím převezme mág vlastnosti,
které do svého obrazu konkretizoval. Nepůsobí v&nbsp;něm již jeho osobní Já,
nýbrž jeho Božství. Zažije-li takto konkrétní božské splynutí jeho osobního
Boha a z&nbsp;úst mágových nemluví již jeho vědomí, jeho duše, jeho duch, nýbrž
v&nbsp;něm se projevující Duch Boží. V&nbsp;témže okamžiku splývá mág se svým
Bohem, stává se po dobu splynutí sám Bohem a je účasten všech základních
vlastností jeho s&nbsp;ním spojeného Božství.</p>

<p>Metoda konkretizování spojení s&nbsp;Bohem je pro další magickou praxi velmi
důležitá, neboť mág se musí umět spojit tímtéž způsobem také s&nbsp;Božstvím
jiného náboženství. Tuto praxi vyžaduje jak zaklínací magie, tak i teurgie,
neboť jedině takto může mág spojení s&nbsp;Božstvím kdykoliv přivodit a
podřízené bytosti přimět k&nbsp;provádění jeho vůle.</p>

<p>Je samozřejmé, že je tímto způsobem mág schopen spojit se s&nbsp;božským
principem v&nbsp;té míře, že veškeré síly konkretizovaného Božství, s&nbsp;nímž
se duševně spojí, jsou vlastní i jemu a zůstanou v&nbsp;něm jako vlastnosti
tehdy, když s&nbsp;představou není přímo spojen. Tyto božské vlastnosti
nazýváme my zasvěcenci magickými schopnostmi, silami nebo Siddhis.</p>

<p>Ovládá-li mág dobře konkrétní spojení s&nbsp;jeho představovaným Božstvím
započne s uskutečňováním abstraktní formy spojení s&nbsp;Bohem. Z&nbsp;počátku
může božskou ideu vázat na pomocnou představu jako např. na světlo, oheň apod.,
později od ní upustí a promítne nejdříve mimo sebe a pak ve svém nitru a
výhradně jakost božské vlastnosti. Tuto váže rovněž nejdříve na tělesný orgán
živlům odpovídající, takže pocítí abstraktně např. Všemohoucnost v&nbsp;hlavě,
Lásku v&nbsp;srdci atd.</p>

<p>Častým opakováním tohoto cvičení se mág s&nbsp;abstraktní božskou ideou
ztotožní natolik, že představa tělesné části nebo oblastí odpadne. Nyní může
ony čtyři základní vlastnosti sloučit v&nbsp;jednu jedinou ideu, která nechá
pojem Boha v&nbsp;nejvyšší možné formě prožívat v&nbsp;jeho nitru. Vytrvalými
cviky manifestaci Boha prohloubí, takže si bude připadat být sám Bohem. Tak
dalece musí jít splynutí s&nbsp;Bohem, že po dobu meditace mág nepocítí Boha
ani mimo sebe ani v&nbsp;nitru. Subjekt a objekt se musí vzájemně prolínat a
mág si uvědomuje pouze toto jediné: „Jsem Bohem“ nebo jak praví Ind ve svých
Védách: „Tat tvam asi / To jsi Ty!“</p>

<p>Dospěl-li mág až sem, ukončil po astrální stránce svůj magický vývin.
Dalšími cviky potřebuje své meditace již jen prohlubovat a své Božství
zesilovat.</p>

<h3>Styk s&nbsp;Bohy</h3>

<p>Jakmile mág v&nbsp;uskutečňování Boha dospěl tak daleko, že se může spojit
s&nbsp;každým Božstvím, s&nbsp;každou Inteligencí a s&nbsp;každou vysokou
Božskou Bytostí, je schopen působit v&nbsp;jakékoliv sféře nikoliv jako mág,
ale jako Bůh.</p>

<p>Tím zakončuji magický výcvik duše posledního stupně. V&nbsp;tomto směru nemám
mágovi již co říci, neboť se stal zajedno s&nbsp;Bohem a co ve svém božském
spojení vysloví nebo rozkáže je tolik, jako by to byl vyslovil Bůh sám. Mág se
nyní podílí na všech čtyřech základních vlastnostech jeho Boha, s&nbsp;nímž je
spojen.</p>

<h2 align=left style='text-align:left'>Stupeň X. – Magický výcvik těla</h2>

<h3>BRAHMA A SHAKTI</h3>

<p>Znalec jiných zasvěcovacích soustav nalezne při porovnání s&nbsp;touto mojí
učební osnovou určitou paralelu, protože se musí všechny cesty v&nbsp;pravdě
shodnout. Jako příklad zde uvádím indickou jógickou soustavu, týkající se hadí
síly, která se shoduje se soustavami egyptských mystérií mnou uvedenými.</p>

<p>U Kanadalini-jógy je žák svým Guruem nabádán k&nbsp;tomu, aby meditoval o
Muladhara-centru, které se nalézá v&nbsp;kostrči a aby zde prováděl cviky
Pranayamy. Probereme-li symboliku Muladhara-centra shledáme, že toto středisko
má tvar čtyřúhelníku žlutě zabarveného s&nbsp;rudým trojúhelníkem uvnitř. Střed
trojúhelníku vyplňuje fallos (mužský úd), který je třiapůlkrát ovinut hadem.
Muladhara-centrum je první, nejprimitivnější a nejhmotnější centrum, zobrazeno
tím, že jeden z&nbsp;rohů vyplňuje slon s&nbsp;příslušnou Bohyní.</p>

<p>Tento symbolický vyjadřovací způsob v&nbsp;Indií nazýván Laya-jógou je
naprosto jednoznačný a je zasvěcovacím klíčem k&nbsp;prvnímu stupni
v&nbsp;józe. Popsaný znak má různé výklady, z&nbsp;nichž nejsprávnější je ten,
že čtyřúhelník zastupuje princip země, trojúhelník ony tři hroty nebo říše
(hmotný, astrální a mentální svět), fallos sílu plodící (imaginaci) a had
představuje cestu vědění. Že princip země sestává ze čtyř živlů je žákovi již
známo a není proto třeba dalších komentářů. Žák jógy musí především poznat a
ovládat ony tři světy tj. hmotný, astrální-duševní a mentální-duchovní svět.</p>

<p>Muladhara-čakra je tudíž pouhým zasvěcovacím diagramem, odpovídajícím první
tarotové kartě. Žádný žák v&nbsp;Indii neobdrží tak jasnou definici a musí
k&nbsp;ní dospět sám tehdy, když Muladhara-centrum ovládá tj. když na své
duchovní cestě dosáhl vývoje, který odpovídá tomuto diagramu.</p>

<p>Ne nadarmo je Muladhara-centrum nazýváno centrem Brahmovým, neboť
v&nbsp;tomto vývojovém stadiu pozná žák jógy Brahmu, tedy Božství ve své
nejjemnější manifestaci.</p>

<p>Brahma je ono Věčné, Nevyzpytatelné, Nedefinovatelné, Univerzální, ono Stálé
a Klidné, je tedy část pozitivní. Brahma netvoří sám ze sebe, a vše stvořené je
prací jeho Shakti, prací ženského principu. V&nbsp;Muladhara-centru je tudíž
Shakti znázorněna hadem, který se ujímá síly tvořivosti zobrazeného fallose,
tj. imaginace.</p>

<p>O tomto centru by se dalo ještě mnohé říci, ale vyvinutému mágovi postačí
tyto vysvětlivky, aby poznal, že mají náboženské a zasvěcovací soustavy
společnou paralelu. Imaginace je Shakti čili síla Kundalini, kterou mág musí
soustavně pěstovat. Při pohledu na celou tuto desetistupňovou vývojovou
soustavu přijde mág na to, že právě tato tvořivá síla, síla fallose, tedy
imaginace a její vývoj hrají ve vývinu největší úlohu.</p>

<p>Magický výcvik těla jsem ukončil již v&nbsp;devátém stupni, takže
v&nbsp;této kapitole pohovořím již jen o vývinu některých okultních sil, které
mág arci nemusí všechny ovládat, ale v&nbsp;jeho vývinu mu nesmí být nic
podivné a každý okultní fenomén musí umět správně vysvětlit.</p>

<h3>SUGESCE</h3>

<p>V&nbsp;kapitole o podvědomí hovořím o tomto tématu natolik, že podrobně
popisuji autosugesci čili ovlivňování sama sebe. Tatáž pravidla platí i pro
sugesci jiných osob. Je však podmínkou, aby sugestivní formulka zněla přesně,
v&nbsp;přítomném čase a v&nbsp;rozkazovacím způsobu. S&nbsp;ohledem na svůj
duchovní vývin vloží mág každému, kdo zralosti nedosáhl žádanou sugesci do
podvědomí. Není vždy bezpodmínečně třeba pronášet sugesci hlasitě, nýbrž stačí
opakovat ji v&nbsp;myšlenkách (telepaticky).</p>

<p>Provádět sugesci i na největší vzdálenost není pro mága těžké. Může tak
učinit dvojím způsobem. Buď svým duchem vyhledá dotyčnou osobu, aby ji (nejlépe
ve spánku) sugestivně ovlivnil, nebo překlene mezi sebou a subjektem pomocí
akášického principu vzdálenost, aby mohl sugestivně pracovat. Není třeba
zvláště upozornit, že při dálkových sugescích může mág také použít magického
zrcadla. Je samozřejmé, že působení sugesce může býti uděleno nejen pro
přítomnou dobu, ale i pro dalekou budoucnost, to znamená, že doba subjektivního
působení musí být vložena do podvědomí subjektu.</p>

<h3>TELEPATIE</h3>

<p>je obor podobný sugesci. Přenést svoje myšlenky na kohokoliv je pro mága
maličkostí. Potřebuje při tom dbát pouze na to, že musí myšlenky vštípit duchu
dotyčné osoby a nikoliv tělu a také ne duši. Mág si představí ducha osoby, tj.
že si hmotné a astrální tělo odmyslí a zaměstná se pouze jejím duchem, kterému
myšlenku vštípí. Při tom má na vůli vnuknout subjektu, že jde o jeho, (tedy
mágovu) myšlenku nebo o myšlenku jiné osoby. Může ale také ponechat příjemce
v&nbsp;domnění, že myšlenka vznikla v&nbsp;něm samotném. Na to vše musí mág
vzít při přenosu myšlenek zřetel. Nejen myšlenky, ale i city se dají přenést
jak v&nbsp;bezprostřední blízkosti, tak i na největší vzdálenost. Mág jistě
nikdy nepustí ze zřetele, že pomocí svých magických sil má přenášet jedině
dobré myšlenky a city. Jsem přesvědčen o tom, že žádný mág se nepropůjčí
k&nbsp;tomu, aby svých schopností zneužil. Je samozřejmě možné vsugerovat
někomu myšlenky i proti jeho vůli. Jelikož mág ovládá živly, může
v&nbsp;telepaticky ovlivněné osobě myšlenky vypojit a vštípit jí myšlenky podle
svého přání.</p>

<h3>HYPNÓZA</h3>

<p>Vedle sugesce a telepatie je to hypnóza, pomocí které může býti lidská
bytost uvedena násilně do spánku a zbavena své vlastní vůle. Z&nbsp;magického
hlediska je hypnóza hodná zavržení, pročež by se mág měl na tento obor méně
zaměřit. Není tím ovšem řečeno, že by mág nedokázal kohokoliv uspat. Praxe je
velmi jednoduchá.</p>

<p>Mág potřebuje pouze svou vůlí nebo pomocí elektromagnetického fluida funkci
ducha vypojit a v&nbsp;tutéž chvíli se dostaví spánek. Zdali při tom mág
použije telepatickou nebo sugestivní představu myšlenek je již věcí vedlejší.
Obojí mu může sloužit jako pomůcka, není ale od nich odvislý. Téměř všechny
knihy pojednávající o hypnóze doporučují použití telepatie a sugesce. Kdo
ovládá síly, nepotřebuje ani jedno ani druhé, neboť v&nbsp;okamžiku,
v&nbsp;němž si tělo a duši pokusné osoby odmyslí tj. nedbá ani jednoho ani
druhého, a pomocí imaginace vypojí nebo ochromí vůli dotyčné osoby, upadne
okamžitě do bezvědomí nebo spánku. Tímto způsobem uvolněné podvědomí je pak
přístupno sugescím všeho druhu.</p>

<p>A právě tento akt násilnosti, toto zasažení do individuality člověka se
z&nbsp;magického hlediska nedoporučuje a mág přikročí k&nbsp;hypnóze
jakéhokoliv druhu pouze tehdy, jestliže tím sleduje výhradně šlechetné cíle
např. hodlá-li svému objektu udělit sugesce s&nbsp;obzvláště silnou
působivostí. I kdyby pokusná osoba si výslovně přála být hypnotizovaná, má mág
podle možností od toho upustit. Pravý mág nebude nikdy provádět hypnotické
experimenty jen proto, aby ukojil zvědavost nebo chtivost jiných.</p>

<p>Ve chvílích velkého nebezpečí může školený mág přivodit tak zvanou hypnózu
úleku tím, že nechá elektromagnetickým fluidem bleskovitě ochrnout na několik
okamžiků ducha svého protivníka. V&nbsp;životě mága toho sotva kdy bude třeba.
Vědecky bylo dokázáno, že je možno hypnotizovat i zvířata. Při hypnóze zvířete
zasáhne mág instinktivní stránku, načež i to největší a nejsilnější zvíře
upadne okamžitě do bezvědomí.</p>

<h3>DAVOVÁ PSYCHÓZA FAKÍRŮ,</h3>

<p>která nachází četné obdivovatele a je prováděna indickými fakíry a kejklíři,
není pro mága žádným problémem. Fakíři, zabývající se těmito experimenty, neví
většinou ani sami, jak dochází k&nbsp;jejich uskutečnění, neboť tajemství
těchto experimentů je tradiční a přechází z&nbsp;jedné generace na druhou.
Je-li určitý prostor, místo atd. naplněn akášickým principem, jsou akášou
prodchnuti i všichni přítomní, takže vládne tento princip v&nbsp;každém
jednotlivci. Jelikož je akáša principem příčiny, musí se vše, co do akášického principu
bylo vloženo, uskutečnit. Na základě tohoto zákona je davová psychóza fakírů,
kteří svým divákům předvádějí různé scény, snadno vysvětlitelná. Tutéž davovou
hypnózu dokáže i mág přivodit popsaným způsobem.</p>

<p>Tradičním slovem nebo tradiční formulí přivolá fakír do místností akášu a
vloží do tohoto principu obrazy, které si přejí diváci vidět. Tento experiment
se nepřetržitým opakováním již natolik zautomatizoval, že fakír nemusí použít
ani imaginace ani akáši, tím méně postupu děje. Jemu stačí vyslovit akášickou
formuli, aby diváky dostal do své moci, načež potřebuje jen tiše krátkými
větami, tantry atd. vyslovovat postupně děj, který je diváky žádán a diváci
vidí postupně celý děj v&nbsp;obrazech. Takové formule jsou potom opravdu
formule kouzelné, neboť jejich tajemství přechází tradičně po celá staletí
z&nbsp;jedné rodiny na druhou. Majitel takové tradiční formule pak ani sám
neví, jaké síly jejich vyslovením dává do pohybu. Je mu pouze známo, že při
vyslovení té či oné formule se to nebo ono stane, aniž by pátral po příčině.
Takový přeludný akášický jev obdivují pak obyčejně lidé, kteří nemají o vyšších
magických zákonech ani potuchy. V&nbsp;Indii je takové kouzelnické představení
pouhou obchodní záležitostí. Kdyby někdo při takovém kejklířském představení celou
scénu fotografoval, byl by velmi zklamán, až by zjistil, že na deskách není
zcela nic z&nbsp;toho, co bylo diváky viděno, nýbrž že vykazují jen samotného
fakíra (s jeho eventuálními průvodci) tiše sedícího a usmívajícího se.</p>

<p>Tento zdánlivě nejtajnější experiment je tudíž na základě zákona magie
snadno vysvětlitelný a zůstává věcí jednotlivce, chce-li se tímto
experimentováním zabývat nebo se dokonce na to specializovat. Pro další magický
vývin a magický vzestup jsou tyto experimenty absolutně bezvýznamné. Zmiňuji se
o nich jen proto, aby si mág mohl o nich učinit obraz a měl pro ně
z&nbsp;magického hlediska správné vysvětlení.</p>

<h3>ČTENÍ MYŠLENEK</h3>

<p>Problém čtení myšlenek zavdal příčinu k&nbsp;mnohé propagandě. Pro mága je
tento problém věcí samozřejmou, kterou považuje za méněcennější průvodní jev
svého duchovního vývinu. Čtení myšlenek se řídí postojem mága a může být
obrazné nebo intuitivní. Je samozřejmé číst myšlenky nejen osoby v
bezprostřední blízkostí se nacházející, ale i tehdy, když je osoba na míle
vzdálená, což není ničím jiným, než zrealizované působení v&nbsp;akáše. Každá
myšlenka, každé slovo a každý čin zanechávají ve světě příčiny tj. v&nbsp;akáše
přesné otisky. Hovořím o tom již v&nbsp;kapitole, pojednávající o akáše.</p>

<p>Zaměří-li se mág na ducha té které osoby a naplní sebe akášou, může číst
myšlenky přítomnosti a hledí-li se svým nejvnitřnějším přáním nazpět, může bez
jakékoliv námahy zachytit i myšlenky nejhlubší minulosti. Zaměstnal-li se mág
čtením myšlenek delší dobu a je-li v tom dostatečně zběhlý, může číst hravě
každou, i sebevíce skrytou myšlenku. Myšlenky se tvoří intelektuálně nebo
imaginativně. Snadněji se dají číst imaginativně tvořené myšlenky. Schopnosti
dokonalého čtení myšlenek dosáhne mág pouze tehdy, když se stal neomezeným
pánem nad svým duchem a tudíž i pánem svého myšlenkového života. Toto jest
základní podmínkou. Jinak dokáže zachycovat myšlenky jen částečně a to jen
myšlenky efektivní. Čtení myšlenek není žádný problém, vyžaduje pouze styk
ducha s&nbsp;duchem. Mág se musí jako duch sám cítit, což snadno dokáže na základě
absolvovaných cvičení předběžných stupňů. Mezi sebou a dotyčnou osobou naváže
kontakt tím způsobem, že si tělo a duši odmyslí a zachytí veškeré myšlenky,
které si přeje vědět.</p>

<h3>PSYCHOMETRIE</h3>

<p>Je schopnost spočívající v&nbsp;tom, vypátrat z&nbsp;libovolného předmětu,
dopisu, klenotu, starožitnosti jak přítomnost, minulost a podle přání i
budoucnost a zjistit všechny s&nbsp;dotyčným předmětem související události
minulé, nynější i budoucí.</p>

<p>Pro mága, jenž tuto učební soustavu prakticky absolvoval a své astrální
smysly ve vidění, slyšení a cítění dobře vyškolil, je tato schopnost průvodním
jevem vyvinutých astrálních smyslů a je velmi snadno proveditelná. Předmět,
který hodlá prozkoumat vezme buď do ruky nebo ho položí na místo svého těla,
které je pro důkladné zjištění směrodatné. Chce-li události vidět
v&nbsp;obrazech, tj. probádat je vizuálně, přitiskne předmět k&nbsp;čelu. Pří
inspirativním tj. akustickém zjišťování položí předmět na místo, kde se nalézá
srdce a hodlá-li předmět prozkoumat po stránce citové nebo intuitivní, položí ho
na solar-plexus nebo ho drží prostě v&nbsp;ruce. Nyní se soustředí na to, co
chce o předmětu vědět a uvede se do akáši nebo do tranzu. Svým duchovním
zrakem, sluchem nebo citem sleduje jednotlivé události minulosti, přítomnosti a
budoucnosti. Mág může vzít na pomoc i své magické zrcadlo.</p>

<p>Tímto způsobem může např. ze starožitností zjistit všechny s&nbsp;nimi
související události, jako by je viděl ve filmu nebo v&nbsp;panorámatu. Má
samozřejmě možnost vidět v&nbsp;každém dopise, který obdrží buď on sám nebo
jiné osoby od známých nebo neznámých, nejen pisatele, ale čte hravě i myšlenky,
které v&nbsp;duchu píšící osoby vyvstaly. Krátce řečeno mág může číst mezi
řádky každého dopisu.</p>

<p>K&nbsp;psychometrii náleží též schopnost navázat hmotné, duševní a duchovní
spojení s&nbsp;osobou, která s&nbsp;tím neb oním předmětem přišla do styku,
protože je jakýkoliv předmět jakýmsi pojítkem mezi tělem, duší a duchem mága a
dotyčné osoby. Nesporně může mág pomocí předmětu číst i myšlenky té které osoby
na největší vzdálenost. Zároveň má možnost poznat i duchovní stránku dotyčné
osoby, její povahové vlastnosti a vyzkoumat bez námahy ve světě akáši její
duševní vývoj. Totéž platí samozřejmě i po stránce hmotné, takže zjistí
minulost, přítomnost a budoucnost, utvoří-li se zřetelem k&nbsp;akáše mezi svou
duší a duší dotyčné osoby příslušné pojítko.</p>

<p>Určitý druh psychometrie s&nbsp;nepatrnou odchylkou je tak zvaná
psychografie, která pro mága nemá arci valného významu a z&nbsp;řečeného
vyplývá. Zmíněným pojítkem je možno zjistit a poznat nejen odesílatele např.
dopisu ve všech fázích a věcech, ale dotyčný předmět může sloužit mezi dotyčnou
osobou za tím účelem, aby tato mohla býti eventuálně duchovně, duševně a i
tělesně ovlivňována. Z&nbsp;toho všeho je patrno, že psychometrie je vlastně
podřadnou schopností nám již známého jasnozření.</p>

<h3>OVLIVŇOVÁNÍ PAMĚTI</h3>

<p>Jak již víme, je paměť intelektuální vlastnost, kterou má každý člověk,
jehož pět smyslů je neporušeno. Paměť je ale zároveň příjemcem myšlenek a idejí
z&nbsp;mentálního, tedy akášického světa. Je nám známo, že veškeré myšlenky a
ideje se vtisknou do akáši a z&nbsp;akáši a mentální sféry je paměť svou
přijímací vlastností přivolá opět do vědomí. Jelikož je mág pánem v&nbsp;akáše,
může paměť ovlivňovat přímo i nepřímo. Přímý způsob je ten, že posiluje pomocí
příslušného živlu nebo elektromagnetického fluida, také jen pouhým ovlivněním
podvědomí, paměť imaginací. Může ale také, má-li na zřeteli paměť, pomocí
imaginace určité ideje, myšlenky a vzpomínkové obrazy ve vědomí, tedy i
v&nbsp;pamětí, podle svého přání snadno vymazat, vypojit, zeslabit. Nepřímý
způsob ovlivňování paměti spočívá v&nbsp;tom, že akášickým principem působí mág
na paměť nepřímo.</p>

<p>Mág, jenž v&nbsp;akáše vidí veškeré obrazové a myšlenkové pochody každé
osoby, může tyto pomocí imaginace nechat vyblednout, může je vymazat, nebo
pojítko mezi obrazy v&nbsp;akáše a dotyčnou osobou rovněž pomocí imaginace
zničit, odpojit nebo zeslabit. Jelikož má mág možnost odejmout tímto způsobem
každé osobě paměť, varuji důtklivě před zneužitím a nikdo, komu jde o etický
vývin, se nesníží k&nbsp;podobnému činu. Této schopnosti použije mág jen tehdy,
chce-li u někoho zeslabit nebo zcela vymazat smutné zkušenosti nebo neblahé
zážitky, které zanechaly v&nbsp;paměti hluboké stopy. V&nbsp;takovém případě
může mág vykonat mnoho dobra tím, že zastře mnohý srdcebol, mnohou smutnou
vzpomínku, přes kterou se některá osoba nedokáže sama přenést. Toto může mág
provést i sám na sobě, jestliže se kdysi dožil velkých zklamání a jiných
duševních otřesů, případně před jeho magickým vývinem, které se vždy znovu
vrací do paměti. Vymaže-li tyto obrazy v&nbsp;akáše, nemohou se do jeho pamětí
již nikdy vrátit. Dokáže-li ale zvítězit nad nimi svou vůlí, autosugescí nebo
jinými metodami, nemá zapotřebí zasáhnout drastickým způsobem do akáši, aby
nechal nepříjemné obrazy zmizet. Patologický jev, týkající se ztráty paměti, je
možno vysvětlit tím, že bylo spojení s&nbsp;mentálním světem, tudíž i
s&nbsp;akášou občas ochromeno. Tento stav je však již disharmonie, je to
choroba, porucha ducha, jestliže nastal různými příčinami, jako je leknutí
apod.</p>

<h3>PŮSOBENÍ V&nbsp;AKÁŠE</h3>

<p>Právě tak, jak je možno podle předběžné kapitoly v&nbsp;akáše paměť
ovlivňovat a určité vzpomínkové obrazy vymazat, může dobře školený a velmi
vyspělý mág podle okolností vymazat v&nbsp;akáše nejenom určité ideje a
vzpomínkové obrazce, nýbrž pomocí své vůle a imaginární síly i příčiny v&nbsp;akáše
zaznamenané, které mají osudový vliv u něho a u jiných osob. Učiní to ovšem za
předpokladu, že své počínání může dostatečně odůvodnit. Jestliže vymaže
příčinu, kterou si ten či onen v&nbsp;životě sám utvořil, musí ji vyměnit za
jinou, která bude mít na osud dotyčného určitý vliv. Tento zásah do osudu
člověka, ať se jedná o samotného mága nebo o někoho jiného, se nesmí stát
z&nbsp;lehkovážnosti.</p>

<p>Mág si dovolí takový zásah pouze tehdy, jestliže své počínání může Boží
Prozřetelností dostatečně odůvodnit. Vymazání jedné příčiny a utvoření nové, ať
více či méně příznivé se dá nejlépe provést elektromagnetickým voltem, jehož
praxe je uvedena v&nbsp;devátém stupni magického výcviku těla.</p>

<p>Jsou ještě jiné metody, které vesměs spočívají na vůli a nezbytné imaginaci
a mág si je může podle vlastního uvážení sám určit. Jedno je jisté a sice
okolnost, že mág je schopen změnit osud, příčiny a tudíž i hříchy (co ovšem
církve za hřích považují, neboť hříchy jsou morální názory církví). Již Kristem
to bylo naznačeno slovy: „Komu hříchy odpustím, tomu zůstanou odpuštěny“.</p>

<p>&nbsp;</p>

<h3>IMPREGNACE MÍSTNOSTI NA VZDÁLENOST</h3>

<p>O impregnování místností, kde se mág v&nbsp;impregnovaném prostoru sám
zdržuje, jsem již hovořil a doporučil různé pomůcky, jako např. magické zrcadlo
s&nbsp;fluidickým kondenzátorem. Nezmínil jsem se však ještě o tom, že mág může
impregnovat místnost i na vzdálenost. Má k&nbsp;tomu dvě možnosti.</p>

<p>Prvá možnost spočívá v&nbsp;tom, že svým duchem nebo i svým astrálním tělem
vyhledá a navštíví místnost bez ohledu na to, kde se tato nachází a provede
v&nbsp;ní pomocí imaginace žádoucí impregnací. Pro impregnací samotnou platí
samozřejmě tatáž pravidla, která jsem již uvedl v&nbsp;příslušné kapitole. Při
druhé možnosti spojí mág pomocí akáši místnost, kterou hodlá impregnovat se
svou místností, takže obě místnosti v&nbsp;akáše splývají. Spojením jedné
místnosti s&nbsp;druhou se dá překlenout i největší vzdálenost. Čím mág
impregnuje vlastní místnost, to přechází i na místnost druhou, byť by tato byla
sebevíce vzdálená.</p>

<h3>POSELSTVÍ VZDUCHEM</h3>

<p>Tento dorozumívací způsob mezi mágy a adepty je ponejvíce oblíben
v&nbsp;Orientu, obzvláště v&nbsp;Tibetu. Když se pomocí akášického principu
překlene vzdálenost bez ohledu na rozměry mezi osobou nebo místností tím, že
bylo překlenuto A+B (matematicky AB) tj. čas a prostor, je možno v&nbsp;tomto
stavu -jsme-li s&nbsp;někým spojeni – čísti a přenášeti nejen myšlenky, ale
udělovati a přijímati i fyzické zprávy, jestliže v&nbsp;těchto dvou
překlenutých nebo v akáše spojených dvou pólech zavedeme elektromagnetické
fluidum. Např. věty, které byly v&nbsp;prostoru mága proneseny, mohou býti
zřetelně slyšeny i v&nbsp;prostoru, který je s&nbsp;mágovým prostorem akášicky
spojen. Vysloví-li vzdálená osoba ve své místnosti odpověď, je možno ji
v&nbsp;místnosti mága slyšet tak zřetelně, jako by vysílající osoba byla sama
přítomna.</p>

<p>Elektromagnetické fluidum musí být utvořeno právě tak, jak uvedeno
v&nbsp;kapitole o voltování. Rozdíl je pouze v&nbsp;tom, že se neutvoří koule,
nýbrž voltu se dá forma místnosti. Takovým elektromagnetickým akášickým
spojením je možno vyslovovat a na největší vzdálenost přenášet slova a věty,
které uslyší i osoby nezasvěcené a magicky neškolené. Horlivým cvičením se dá
tato pracovní metoda fyzicky natolik zmaterializovat, že se projeví i ve hmotě.
Zde se tedy nejedná o přenos myšlenek, nýbrž o přenos fyzicky pronesených slov,
což věda nazývá radiovysílačem a radiopřijímačem. Éter, v&nbsp;němž se slovní
záchvěvy pohybují, je akášický princip a potřebná elektřina je v&nbsp;našem
případě elektromagnetické fluidum. Mág ví již ze zkušenosti, že všechno to, co
věda dosáhla fyzikálně nebo fyzickou cestou bez ohledu na to, jakými silami,
zdali elektřinou, magnetismem, teplem atd., je možno dosáhnout magickými
znalostmi.</p>

<p>Ale nejen slova a zvukové vlny je možno přenášet, nýbrž i obrazy. Obrazy,
které byly v&nbsp;magicky připravené místnosti pomocí imaginace viditelně
vyvolány, tedy zmaterializovány, mohou být viděny a postřehnuty lidmi, kteří
jsou akusticky spojeni s&nbsp;vysílací místností, tedy s&nbsp;prostorem,
v&nbsp;němž mág pracuje. Viz moderní televizní techniku. Je nabíledni, že je
možno uskutečnit akášickým principem a elektromagnetickým fluidem na největší
vzdálenost i jiné přenosy, např. pocity, vůně atd.</p>

<p>Tímto způsobem je možno přenášet i působení živlů. Hrubohmotný éter není
ještě zdaleka zcela využit a budoucnost nás poučí, že bude možno přenášet nejen
zvukové vlny, rádiu podobné a světelné vlny, podobné televizi, ale i jiné síly.
Věda zde nalezne široké pole působnosti a jsem si naprosto jist tím, že přijdou
doby, kdy se budou i éterem přenášet termické vlny tj. teplo na největší
vzdálenost. V&nbsp;tomto směru by mohl mág poskytnout mnoho podnětů a říci
mnohé, co by se dalo éterem uskutečnit. Jeho pomocí by mohlo dojít
k&nbsp;pospolitosti mezi magickou vědou a technicko-fyzikální a chemickou. Na
základě univerzálních zákonů by mág objevil ještě daleko větší vynálezy, ale
každý předčasný zásah do evoluce by se na něm samotném těžce mstil.</p>

<h3>EXTERIORIZACE</h3>

<p>Podle této učební osnovy si mág osvojil schopnost odpoutat své mentální a
astrální tělo od hmotného, takže to pro něho není již novinkou. Dosud neznámým
mu bude snad jen dodatek, že při těchto pracích nemusí odpoutávat celé mentální
nebo astrální tělo, nýbrž že provede exteriorizaci pouze jednotlivých tělesných
částí. Jelikož mentální a astrální tělo nejsou vázány na čas a prostor, může
mág, odpoutá-li pomocí imaginace v&nbsp;akáše jednotlivé částí svého těla,
přenést je na největší vzdálenost.</p>

<p>Může tedy např. jedno oko nebo obě oči kamkoliv přenést a získat tam právě
takové dojmy, jako by tam byl přítomen fyzicky a nemusí vynaložit síly na to,
přenést se tam celým svým mentálním nebo astrálním tělem. Totéž dokáže provést
se svým duchovním nebo duševním uchem a je schopen slyšet vše na neomezenou
vzdálenost. Z&nbsp;počátku to pomocí imaginace dokáže učinit jen
s&nbsp;mentálním tělem a později s&nbsp;astrálním a s&nbsp;mentálním tělem.
Takto může všude se svým přemístěným okem a uchem vše vidět a současně slyšet,
aniž by se musel uvádět do tranzu nebo do světa příčin.</p>

<p>Jestliže získal dost zručnosti v&nbsp;přemisťování očí a uší, provede tentýž
postup s&nbsp;rukama, případně i s&nbsp;nohama. Nejdříve jenom mentálně, potom
ve spojení s&nbsp;astrálníma rukama a jestliže je živly země zhustí, může je i
zhmotnit. Materializací svých rukou upozorní na sebe v&nbsp;neomezené
vzdálenosti např. klepáním a jiným podobným hlukem. Při dostatečné praxi bude
schopen pohybovat i předměty. Je jisté, že je tímto způsobem možno přivodit
všelijaké strašidelné zjevy, ale žádný mág se nebude zabývat podobnou
dětinskostí.</p>

<p>Tím je vysvětlena schopnost dopisování na dálku mezi žijícími osobami.
Odpoutá-li osoba, v&nbsp;magii zběhlá, pomocí imaginace svojí mentální a
astrální ruku, kterou si představí tam, kde je připravena tužka a papír, může
mentální a astrální ruka mága uchopit ruku partnera i v&nbsp;největší
vzdálenosti a podávat normální sdělení, podobně jak bylo uvedeno při mediálním
psaní. Je dokonce možné zprostředkovat tímto experimentem na neomezenou
vzdálenost i přesný rukopis mága. Zasvěcenci nazývají tuto práci „dopisování na
dálku mezi osobami“.</p>

<p>Získal-li mág v&nbsp;exteriorizaci rukou a případně i nohou určité
mistrovství, může přikročit k&nbsp;přenášení předmětů i na největší vzdálenost
tímtéž způsobem.</p>

<p>V&nbsp;následující kapitole uvádím způsob, dle kterého je možno učinit
předmět, který má být přemístěn, neviditelným. Mág zjistí, že svým fyzickým
zrakem a uchem nemůže vidět ani slyšet, jestliže své oči a uši přemístil
kamkoliv mimo své tělo. I kdyby měl fyzické oči otevřené, nepostřehl by nic, co
se v&nbsp;době experimentu kolem něho děje. Při exteriorizaci jiných údů bude
přemístěný úd např. ruka tak dlouho ztuhlá, až mentální a astrální úd bude opět
spojen s&nbsp;tělem.</p>

<h3>SCHOPNOST UČINIT SE MAGICKÝM ZPŮSOBEM NEVIDITELNÝM</h3>

<p>V&nbsp;četných pohádkách a povídkách se praví, že ten neb onen kouzelník se
stal neviditelným, dále, že existuje prsten, který toho, kdo si ho navlékne na
prst, učiní okamžitě neviditelným. Mnoho knih popisuje i talismany a drahokamy,
jejichž nošením se může každý stát neviditelným a tyto knihy uvádějí i návody
k&nbsp;této schopnosti, ale zhola nic z&nbsp;uvedeného není absolutně
spolehlivé a pro praxi použitelné. Že je z&nbsp;magického hlediska skutečně
možné osvojit si schopnost stát se neviditelným, může každý mág na základě
znalosti univerzálních zákonů potvrdit.</p>

<p>Především jde o neviditelnost mentální čili duchovní, astrální čili duševní
a taktéž o neviditelnost fyzickou. Neviditelnost mentálního těla – ducha nemá
sice valného významu, avšak v&nbsp;životě mohou přece jen nastat situace, kde
bude třeba sáhnout i k&nbsp;této praxi. Přemístí-li se mág duchovně i duševně
někam, kde si nepřeje být viděn bytostmi jakéhokoliv druhu ani školenými smysly
kohokoliv, může použít mentální neviditelnosti.</p>

<p>Např. Mistr nebo Guru vyhledá mentálně svého žáka, aby ho mohl nerušeně
kontrolovat. Tím, že se učiní neviditelným, může se zdržovat
v&nbsp;bezprostřední blízkosti žáka, aniž by byl žákem viděn, i kdyby žákovy
smysly byly již dostatečně magicky vyvinuty. Dále může býti mág přítomen
magickým pracím takzvaných černých mágů, sledujících nepěkné cíle, aby vše
viděl a v&nbsp;případě potřeby svým vlivem zasáhl, aniž by byl spatřen
samotnými mágy nebo jejich podřízenými bytostmi. Ještě mnoho jiných situací se
může v&nbsp;životě naskytnout, kdy schopnost stát se mentálně a astrálně
neviditelným bude na místě.</p>

<p>Metoda, jak se stát mentálně neviditelným je velmi jednoduchá. Své duchovní
tělo naplní mág od hlavy až k&nbsp;patě akášou. Jakmile tak učinil, zmizí
okamžitě duchovní tělo před zraky každé bytosti, neboť akáša je bezbarvá a bez
chvění. Kdyby takto připravený duch mága chtěl na některé mentální úrovni něco
podniknout, zanechala by jeho práce v&nbsp;akášickém principu přesné otisky a
mág by mohl, ačkoliv neviditelný, být následkem své činnosti vypátrán pomocí
jasnozření. Tomu musí mág předejít a jakmile naplní své duchovní tělo akášou,
utvoří kolem celého svého těla černý obal. Nezáleží na tom, jaký tvar tomuto
obalu dá, zdali tvar koule nebo vejce. Každopádně nesmí opomenout izolovat se
dokonale jak nad hlavou, tak i pod nohama akášou.</p>

<p>Dříve než se mág učiní tímto způsobem neviditelným a než se odebere na místo
působení, soustředí se na to, aby pomocí akáši zůstala jeho činnost úplně
neutrální, tedy aby nebyla psána do akáši tj. nezanechala stopy. Tato koncentrace
je důležitá, neboť jinak by musel mág počítat s&nbsp;tím, že by v&nbsp;akáše
byly zaznamenány sice velmi nečitelně, ale přece jen nové příčiny. Za svou
činnost v&nbsp;mentálním světě jako neviditelný je si mág sám odpovědný. Osud
na něho nemá již vlivu, neboť mág se stal pánem akáši, tedy pánem Osudu.
Podléhá jedině Božské Prozřetelnosti a pouze Jí musí skládat účty. Kdyby mág
tyto praktiky zneužil, neměl by co činit s&nbsp;Osudem, ale s&nbsp;Božskou
Prozřetelností. V&nbsp;případě, že by jeho činy měly neblahý vliv, mohlo by se mágovi
stát, že by se od něho Božská Prozřetelnost odvrátila a jako osamělá
individualita by musel – sám na sebe odkázán – žíti v&nbsp;univerzu. Jedinečnou
možnost opírat se o Božskou Prozřetelnost by tím ztratil. Že by to bylo víc než
kletbou, tím si může být mág jist. Neměl by nad sebou nikoho a dříve nebo
později by svou opuštěnost zřetelně pocítil a byl vydán zániku celé své
individuality. Co to znamená z&nbsp;magického hlediska, může si každý mág velmi
dobře představit.</p>

<p>Kdo v&nbsp;mentálním putování ovládá dobře schopnost stát se neviditelným,
může tutéž metodu použíti i při exteriorizaci těla astrálního. Zde platí tatáž
praktika se zavedením akáši do celého těla tj. do mentálního i astrálního těla
současně. Ostatní pravidla jsou nezměněna.</p>

<p>Stát se neviditelným i na hrubohmotné úrovni je z&nbsp;magického hlediska
rovněž proveditelné, jenomže se namísto akáši použije světla. Náplň světla ve
fyzickém těle musí odpovídat vždy síle světla, které právě v&nbsp;daném
okamžiku vládne. Kdyby např. světelná náplň byla intenzivnější než je třeba,
nedosáhlo by se neviditelnosti, nýbrž průsvitnosti a lesku, takže by mág zářil
navenek jako slunce. Schopnost stát se fyzicky neviditelným vyžaduje
k&nbsp;osvojení třeba několikaletou vytrvalou praxi. Absolutně dokonale
ovládají tuto schopnost jedině adepti vyššího, mnohdy přímo nejvyššího stupně.</p>

<p>Jiný způsob stát se neviditelným záleží v&nbsp;odvrácení smyslů, jako např.
pomocí hypnózy, davové sugesce; dále je neviditelnost provedená bytostmi, která
ve fyzickém těle vyvolá světlu odpovídající kmitočet, čímž dochází
k&nbsp;neviditelnosti. O této kapitole, stát se neviditelným pomocí bytostí,
hovořím ve druhém díle nazvaném „Praxe magické evokace“, kde uvádím současně
několik návodů.</p>

<p>Mág, který si osvojil dostatečnou praxi v&nbsp;tom, jak učinit své mentální,
astrální a případně i fyzické tělo neviditelným, může podle svého přání bez
námahy učinit neviditelným i každý předmět hmotného světa. Jiná možnost učinit
obyčejný předmět neviditelným spočívá ještě v&nbsp;tom, že mág imaginárně ve
spojitosti s&nbsp;akášou přemění pevnou formu předmětu ve formu astrální, načež
před zraky nezasvěcence tj. osoby, jejíž smysly nejsou magicky vyvinuty,
okamžitě zmizí. Do astrální formy přeměněný předmět může býti astrálním tělem
ať již bytosti nebo samotného mága, případně jeho některou tělesnou částí
(řekněme rukou) přemístěn do největší vzdálenosti. Mágovi nebo bytosti, která
přenos vykonala, připadá potom již jen úloha uvést předmět z&nbsp;astrálního
stavu opět do hmotné formy. Bytosti spiritistických médií se rovněž mnohdy
zabývají přenášením předmětů, jestliže se jedná o neklamné materializační
fenomény, které se ale vyskytnou málokdy, ale jsou též možné. Mág, jenž zná
univerzální zákony a ve vývinu učinil značné pokroky, musí dokázat totéž, co
umí vyvolat nejvyšší planetární a mimoplanetární inteligence.</p>

<h3>PRAKTIKY SE ŽIVLY</h3>

<p>Mágovi, jež se hodlá ještě více zaměřit na využití živlů, se k&nbsp;tomu
skýtá mnoho možností. Při specializaci je ovšem třeba, aby mág živel, se kterým
pracuje, častými cviky zmaterializoval tj. zhustil natolik, že živelní síla se
stane skutečnou silou fyzickou. Je-li mág v&nbsp;tomto směru dokonalý, může
např. živlem země, který ve svém těle zhustí, dosáhnout nezranitelnosti
rovnající se experimentům indických fakírů. Může do svých svalů zabodávat ostré
předměty, aniž by pocítil nejmenší bolesti a ztratil jediné krůpěje krve, tím
méně zanechal nějakou jizvu. Lehat na prkna se hřebíky dokážou fakíři na
základě autosugesce do určitého stupně. Mág dosáhne téhož efektu mnohem
rychleji pomocí živlu země. Velká tržná zranění dokáže mág přímo pod rukou u
sebe a u jiných osob pomocí živlu zahojit, aniž by zůstala jakákoliv jizva.
Ránu několik centimetrů dlouhou, která by musela býti chirurgicky sešívána,
dokáže zcelit během několika minut. Živlem země, který zhustí mimo svou osobu,
může každou myšlenku, každou představu, každou bytost, ať zesnulou nebo
neztělesněnou zhustit natolik, že se stane viditelnou i očím neškolené osoby a
může být dokonce i fotografována.</p>

<p>Bleskovým promítnutím zemního živlu dokáže mág kohokoliv, i největšího
nepřítele, ať člověka nebo zvíře, okamžitě ochromit. Práce se zemním živlem
poskytují ještě jiné možnosti, avšak tyto příklady mágovi jistě postačí.</p>

<p>Promítne-li mág do sebe vodní živel, který silně zhustí, je schopen
vzdorovat největšímu vedru, aniž by jeho tělo utrpělo nebo bylo popáleno.
Promítne-li vodní živel do svých rukou, může bez obav vzít do ruky žhavé uhlíky
nebo držet žhavé kusy železa, aniž by se popálil. S&nbsp;úsměvem ve tváři by
mág mohl stát i v&nbsp;hořící hranici a neutrpěl by sebemenší škodu na svém
těle. V&nbsp;souvislosti s&nbsp;tím si vzpomeňme na biblickou událost, podle
které byl jinoch vržen do roztopené pece a zůstal bez pohromy. Apoštol Jan,
miláček Kristův, byl – jak známo – vhozen do kotle s&nbsp;vroucím olejem a nic
se mu nestalo.</p>

<p>Mágovi je jasné, že tyto události nejsou pouhými legendami, nýbrž že se
skutečně udály a že tyto na pohled připadající zázraky je možno ovládáním živlů
provést. Vodní živel navenek promítnutý a zhuštěný uhasí každý požár bez ohledu
na jeho rozsah.</p>

<p>I se živlem vzduchu může mág provádět tím neb oním způsobem experimenty,
jejichž výsledky hraničí přímo se zázraky.</p>

<p>Nakupí-li mág v&nbsp;sobě živel ohně, vydrží největší mráz. Tibetští lámové
dokáží do sebe nahromadit ohnivý živel a vyvolat v&nbsp;sobě tak veliký žár, že
na svém těle usuší v&nbsp;krátké době mokré ručníky, byť by počasí bylo
sebechladnější. Tato praktika je v&nbsp;Tibetu známa pod jménem TUMO. Mág může
se živlem ohně navenek promítnutým zapálit bez námahy veškeré hořlavé látky.
Bible obsahuje podobné události, kde hranice vzplály pomocí živlu ohně, i když
před tím byly polity vodou. Není pochyby o tom, že je možné projekcí živlu ohně
nechat zahynout (uschnout) i rostliny (stromy). Kristus, jenž podával důkaz své
síly, nechal uschnout listy fíkovníku, při čemž dbal téhož zákona; projekci
samotnou však přivodil vyřknutím kabalistického slova, které nepřímo přimělo
ohnivý živel k&nbsp;provedení jeho rozkazu.</p>

<p>Ještě mnoho jiných magických účinků se dá vyvolat pomocí živlů, pro které si
mág na základě univerzálních zákonů se zřetelem k&nbsp;ovládání živlů sestaví
své vlastní metody.</p>

<h3>LEVITAČNÍ FENOMÉNY</h3>

<p>Pod slovem levitace se rozumí odstranění gravitace. Studiem univerzálních
zákonů mág zjistí, že gravitace je odvislá od magnetické síly přitažlivosti
země. Ve vlastním těle můžeme tíži odstranit dvojím způsobem.</p>

<p>Jednak tím, když vytrvalým cvičením a hromaděním živlů vzduchu (Waju-tatvy)
zrealizujeme základní vlastnost tohoto živlu v&nbsp;sobě natolik, že se jako
balón od země vyzdvihneme tj. že se staneme lehkými jako pírko.</p>

<p>Druhá metoda spočívá v&nbsp;ovládání elektromagnetického fluida. Dosáhneme-li
dostatečné hustoty v&nbsp;nahromadění magnetického fluida v&nbsp;těle, přestane
zemská síla přitažlivosti působit tj. gravitace pomine. Mág octnuv se v této
náplni, se země sotva dotkne a můžeme se směle pohybovat i na hladině vody, bez
ohledu na její hloubku. Zhustí-li magnetické fluidum ještě více, můžeme se
libovolně vznést od země do vzduchu a pomocí zhuštěného živlu vzduchu nebo
vyvolaného větru pohybovat se jakýmkoliv směrem. Rychlost takového transportu
vzduchem závisí již jen na jeho vůli. Většina jógínů ovládá tyto levitační
fenomény. I v&nbsp;bibli čteme, že Kristus kráčel po moři. Ze může mág tímto
způsobem zcela podle svého přání levitovat i předměty nebo magicky neškolené
osoby, je jisté.</p>

<p>Nakupení magnetického fluida, jehož je k&nbsp;tomu zapotřebí, je možno
provést tímtéž způsobem pomocí magicky školené imaginace nebo jinými
praktikami, jako např. kabalou, za přispění bytostí, duchů atd. Vypojení
elektrického fluida v&nbsp;těle a převaha magnetického fluida se může stát
nejen vědomě, ale i bezděčně, jako např. u různých spiritistických transmédií a
somnambulů, kde elektrické fluidum se tranzem vypojí a magnetické fluidum získá
nadvládu.</p>

<p>I u osob náměsíčních obdrží magnetické fluidum převahu následkem toho, že
z&nbsp;nich náhle vyprchá fluidum elektrické, což se obyčejně odehrává
v&nbsp;noci ve spánku. Je potom jisté a bylo také pozorováno, že tito
náměsíčníci, lehcí jako pírko se pohybují po zdi vzhůru, vyšplhají bez námahy
na nejnebezpečnější místa na domech nebo se jednoduše na drátě pohybují sem a
tam. Překypění magnetického fluida u náměsíčních v&nbsp;době spánku způsobuje
vliv měsíce. Proto také onen název „náměsíční“. Každopádně se zde jedná o
disharmonii, o poruchu elektromagnetického fluida a následkem toho o
patologický stav, tedy o nemoc. Léčit tyto postižené osoby by bylo možno pouze
zharmonizováním elektrického fluida, které je třeba v&nbsp;těle osoby, tímto
způsobem onemocnělé, zesílit.</p>

<p>Toto krátké vysvětlení o levitací musí mágovi postačit. Je logické, že mág
může u sebe i u jiných osob nebo předmětů vyvolat pravý opak tj. zvýšenou
gravitaci. Postup je tentýž, jenomže se pracuje místo s&nbsp;magnetickým
fluidem s&nbsp;fluidem elektrickým. Toto vysvětlení je jednoznačné, jestliže je
mágovi známo, že se dvě stejnojmenné síly odpuzují a dvě nestejnojmenné síly
přitahují.</p>

<h3>PŘÍRODNÍ FENOMÉNY</h3>

<p>Pomocí živlů a elektromagnetického fluida může mág působit jak v&nbsp;malém
tak i ve velkém rozsahu i v&nbsp;přírodě. Potřebuje k&nbsp;tomu pouze větší
prostor, v&nbsp;němž v&nbsp;úvahu přicházející síly promítne a zhustí. Tak
např. může projekcí živlu vzduchu ovlivnit vítr v&nbsp;přírodě, projekcí živlu
vody může přivolat prudký liják nebo i trvalý déšť. Elektromagnetickým fluidem
promítne elektrické a magnetické volty, které na sebe narazí a způsobí blesky.
Hromaděním magnetického fluida dokáže přitáhnout vodní živel i z&nbsp;největší
vzdálenosti a způsobit deštivé počasí. Samozřejmě může učinit pravý opak,
zadrží-li např. déšť a rozežene mraky. Též krupobití může podle libosti vyvolat
nebo toto odvést na jiné místo. To vše docílí mág pomocí živlů nebo
elektromagnetického fluida. Toto ovlivňování počasí provádí s&nbsp;úspěchem
lámové v&nbsp;Tibetu. Mág si veškeré metody snadno vysvětlí a to, co dokáže
učinit tibetský lama pomocí jeho obřadů (zaklínací magie) s&nbsp;bytostmi,
tantry atd., je schopen vyvolat vlastní silou v&nbsp;případě, že se zaměří na toto
odvětví.</p>

<h3>MOC NAD ŽIVOTEM A SMRTÍ</h3>

<p>Mág, jenž dokonale ovládá živly a elektromagnetické fluidum, stal se pánem i
nad životem a smrtí každého člověka. Nikdy se však neodváží ohrozit život svých
spolubližních, ačkoliv dobře ví, jak je možno přivodit magickou smrt. Je pro to
mnoho možností. Upouštím však od toho, uvést podrobnější metody a to
z&nbsp;toho důvodu, abych mága nepřivedl do pokušení. Na základě univerzálních
zákonů může mág, stojící v&nbsp;ovládání okultních schopností a sil na vysokém
stupni, křísit i mrtvé. Mágovy školené smysly mu umožní pozorovat práci živlů
v&nbsp;těle, duši a duchu, dále působení elektromagnetického fluida, vidí
pojítko mezi hmotným, astrálním a mentálním tělem a je mu známo, jak se dá vše
podle univerzálních zákonů ovlivnit. Je pro něho jednoduchou věcí oba spojovací
články pomocí živlů a elektromagnetického fluida vytvořit.</p>

<p>Tam, kde nebyl porušen žádný orgán, životu důležitý, může mág přivolat duši
zpět do života, ovšem za předpokladu, že mu Božská Prozřetelnost káže tak
učinit. Smrt člověka nebo zvířete bleskem nebo podobnými příčinami zaviněnou,
může mág učinit neplatnou. Potřebuje pouze v&nbsp;tomto případě navázat
v&nbsp;akáše kontakt s&nbsp;duchem, zavést vědomě mezi duchem a duší
elektromagnetické fluidum, aby se pojítko mezi duší a duchem zpevnilo. Totéž
provede s&nbsp;duchem a duší v&nbsp;těle a utvoří pomocí elektromagnetického
fluida a živlů náležitou harmonii. Bleskurychlou náplní těla principem světla
zesnulý oživne. V&nbsp;tom vězí syntéza křísení mrtvých magickým způsobem,
jejíž příčinou jsou živlové síly a elektromagnetické fluidum, bez rozdílu, zda
při tom hrála úlohu vůle nebo zda byly použity jiné metody. Je dostatečně
známo, že dosud každá doba měla své zasvěcence, kteří křísili mrtvé.</p>

<p>Nežli ukončím desátý stupeň, upozorňuji znovu, že v&nbsp;tomto stupni uvedené
magické schopnosti nemusí mág všechny dokonale ovládat. Na základě
univerzálních zákonů jsem pouze uvedl směrnice, jak je možno tyto fenomény,
které hraničí se zázraky, vyvolat. Jak dalece se mág v&nbsp;té či oné metodě
hodlá zaměřit, ponechávám jeho úvaze. Dokonalý zasvěcenec, opravdový adept umí
vyvolat na základě univerzálních zákonů všechny a ještě mnohem větší magické
fenomény než jsou fenomény zde uvedené.</p>

<p>Celá učební osnova první tarotové karty, symbol mága, je tím dokonale
popsána. Kdo se rozhodl tuto soustavu prakticky sledovat, tomu je dána možnost
se dokonale vyvinout. Důkladněji není možno praxi podat a tak, jak jsem ji
popsal já, byla až dosud podána a svěřena jen nejvyvolenějším žákům
v&nbsp;chrámech mystérií.</p>

<p>Není možno všechny stupně v&nbsp;krátké době důkladně probrat. Celá praxe si
může podle okolností vyžádat i několika let k&nbsp;úplnému absolvování. Vážně
smýšlejícího žáka to však neodradí, neboť na základě této vědy může do prvního
zasvěcení náležitě vniknout. Mnozí, kteří až dosud měli pro magii jen opovržlivý
úsměv, změní po přečtení tohoto díla zcela určitě svůj názor, neboť magie je
něco docela jiného, než se většina lidí domnívala. Magie je nejtěžší vědou na
této zemi, kterou je nutno zvládnout nejen teoreticky, ale hlavně prakticky. Je
mnohem snadnější osvojit si intelektuální vědění, než se stát opravdovým mágem.</p>

<h3>Souhrn všech cvičení X. stupně</h3>

<p><b>I. Magický výcvik ducha</b></p>

<p>Povznesení ducha do vyšších sfér.</p>

<p><b>II. Magický výcvik duše</b></p>

<p>1. Vědomé spojení duše s&nbsp;osobním božstvím.<br>
2. Styk s&nbsp;Božstvy atd.</p>

<p><b>III. Magický výcvik těla</b></p>

<p>Různé návody k&nbsp;získání magických schopností.</p>

<p><i>Konec desátého stupně</i></p>

<p class=MsoNormal style='margin-top:24.0pt;margin-right:0cm;margin-bottom:
12.0pt;margin-left:0cm;mso-outline-level:2'><b><span style='font-size:18.0pt'>DOSLOV<o:p></o:p></span></b></p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>Již v&nbsp;úvodu knihy pravím, že
toto zasvěcovací dílo není prostředkem k&nbsp;tomu, získat bohatství, moc, čest
a slávu, nýbrž je vážným studiem člověka, tedy mikrokosmu se zřetelem
k&nbsp;univerzu – makrokosmu a k&nbsp;jeho zákonům. V&nbsp;důsledku toho získá
čtenář docela jiné mínění o magii a nebude ji již nikdy přirovnávat ke
kouzelnictví.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>Samozřejmě bude každý čtenář
posuzovat toto zasvěcovací dílo podle vlastní individuality. Úplný materialista
tj. vyslovený hmotař, který v&nbsp;nic nevěří, tím méně o nadsmyslném něco ví a
uznává proto jen hrubohmotný svět, bude mít toto dílo za pouhý výplod fantazie.
Není úkolem této knihy v&nbsp;takovýchto lidech vzbuzovat víru nebo je přimět k&nbsp;tomu,
aby své mínění změnili a zaujali jiné stanovisko. Kniha je určena výhradně pro
čtenáře, hledající nejčistší pravdu a nejvyšší poznání. Pro tyto jednotlivce je
toto dílo opravdovým zlatým nalezištěm.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>Mnohdy bývají spolubližní
přemlouváni, aby se přiklonili k&nbsp;určitému duchovnímu směru, který je jim i
vnucován. Zkušenosti ukázaly, že se lidé různých duchovních směrů vzájemně
potírají. Jedni to činí z&nbsp;existenční zášti, druzí se domnívají být
pokrokovější, moudřejší apod. Opravdový mág bude mít pro takové lidi, sekty, duchovní
směry soucit, nebude však vůči nikomu chovat zášť, nikoho nebude pomlouvat a
ponižovat. Každého bude náležitě ctít, bez ohledu na to, jakou cestou
k&nbsp;Bohu kráčí. Je smutným, ale pravdivým úkazem, že teosofové, duchovní,
spiritisté a jak se všichni ještě jinak jmenují, chovají navzájem nepřátelský
postoj, jako by každá cesta nevedla k&nbsp;Bohu. Všichni, kdož hledají cestu
k&nbsp;Bohu, by si měli připomenout slova Kristova, velkého Učitele mystiků,
která zní: „Miluj svého bližního, jako sebe samého“. Tato průpověď by měla být
svatým přikázáním všem, kteří hledají duchovní stezku.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>Mnoho bytostí, jež musely opustit
náš hrubohmotný svět, v&nbsp;němž neměly možnost dosáhnout pravého poznání
v&nbsp;duchu, si ve vyšších sférách stěžovalo, že na této zemi není všeobecně
přístupná pravá věda, která v&nbsp;minulosti byla vyhrazena jen zvláštním
vyvolencům.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>V&nbsp;důsledku toho vkládá nyní
Božská Prozřetelnost do rukou všech, kdož jdou upřímně za pravdou a poznáním,
stupeň za stupněm mystéria, která byla po tisíciletí pečlivě ukryta zrakům veřejnosti.
Pouhým čtením ovoce poznání arci nespadne nikomu do klína, toto si musí
zasloužit každý tvrdou prací a mnohými obtížemi a překážkami.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>Mnohý čtenář se o pravdivosti zákonů
bude chtít nejdříve přesvědčit, aby mohl uvěřit a pak se teprve eventuálně rozhodne
jíti cestou zasvěcení. Skutečný mág ví, že tento postoj člověka je zvrácený. Je
přesvědčen o tom, že je třeba se k&nbsp;víře vyškolit zasvěcením. Teoretickým
pročítáním tohoto díla se získá intelektuální vědění, ale nikoliv moudrost.
Vědění je možno získat a nasbírat teorií (přenosem atd.), ale moudrost si
osvojíme jenom zkušenostmi a poznáním. Ta je pak závislá na duchovní zralosti
jednotlivce a duchovní zralost spočívá na duchovním vývinu, který na cestě
zasvěcení prakticky proděláváme.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>Kromě této první tarotové karty,
která jev egyptských mystériích – kolébce moudrosti – symbolicky znázorněna
mágem, je ještě dalších dvacet karet, tak zvaných velkých arkán. Tato
skutečnost je známa každému, kdo o tarotu něco četl. Každá z&nbsp;těchto
tarotových karet zastupuje další zasvěcovací systém. Vedle oněch dvaceti dvou
arkán je ještě padesát šest malých arkán, odpovídající tarotovým kartám, které
symbolizují rovněž malá mystéria. Každá z&nbsp;těchto karet vyžaduje další
popis. Je na vůli Božské Prozřetelnosti, kolik z&nbsp;těchto tarotových karet
mi bude dovoleno popsat a uveřejnit.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>Po důkladném studiu této nauky
dospěje čtenář k&nbsp;názoru, že se nedá hovořit ani o bílé ani o černé magii a
že není také rozdílu mezi magií, mystikou a jinými podobnými vědami, ať se již
nazývají jakkoli a jdou jakýmkoliv směrem.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>V&nbsp;úvodu jsem také podotkl, že
každá věda může sloužit jak dobru, tak zlu. Protože lidé dosud neměli o magii
správnou představu, vznikl názor, že černá magie existuje. V&nbsp;jednotlivých
kapitolách a příslušných učebních metodách jsem častokrát poukázal na to, že je
tato věda určena jen pro nejvznešenější cíle. Kromě toho jsem vždy zdůraznil,
že mág musí během svého vývinu zušlechtit svou povahu do nejvyšší míry,
nechce-li se na svém vzestupu zastavit nebo dokonce klesnout, což by bylo velmi
tragické. Zušlechtění duše jde ruku v&nbsp;ruce se vzestupem a vývinem. Komu
jde pouze o to, aby získal okultní síly a schopnosti, jimiž by se chtěl
honosit, koná zbytečnou práci, neboť Božská Prozřetelnost zůstane ve svém díle
vždy nevyzpytatelnou a svede toho, kdo se pachtí jen za okultními silami brzy
z&nbsp;cesty. Okultní schopnosti jsou pouhé průvodní jevy, které mají sloužit
za jakýsi kompas vývinu. Jimi se mají sledovat jen šlechetné cíle, jako např.
pomoci svým spolubližním, pročež zůstanou vyhrazeny vždy jen pravému mágovi.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>Kdo vstoupil na cestu zasvěcení,
nemusí měnit svůj světský názor, pokud jde o náboženství. Pravé náboženství je
vlastně praxe zde popsaného zasvěcení a každé náboženství je možno podle této
zasvěcovací soustavy usměrnit.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>Před vstupem na Cestu Pravého
Zasvěcení nechť každý dobře uváží, zdali v&nbsp;tomto pravém zasvěcení vidí
také skutečně své pravé náboženství, svou životní úlohu, kterou hodlá splnit i
tehdy, když mu vyvstanou překážky a obtíže. A vydá-li se na Cestu tímto naznačeným
směrem, nechť si zároveň slíbí, že ho nikdy nepustí se zřetele. Základní
podmínky k&nbsp;tomu jsou: veliká, přímo nadlidská vytrvalost, železná vůle a
mlčenlivost o svém pokroku.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>Který čtenář touží po zdokonalení a
zvolí si proto toto poučné dílo za svého vůdce, tomu přeji dokonalý úspěch a
Boží požehnání.</p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'><i>Autor.</i></p>

<p class=MsoNormal style='margin-top:12.0pt;margin-right:0cm;margin-bottom:
12.0pt;margin-left:0cm;line-height:18.0pt'>&nbsp; </p>

<div class=MsoNormal>

<hr size=3 width="50%" align=left>

</div>

<p><o:p>&nbsp;</o:p></p>

